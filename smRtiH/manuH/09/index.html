<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | ०९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/smRtiH/manuH/09/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/saMskAra/smRtiH/manuH/09/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="०९" />
<meta property="og:description" content="पुरुषस्य स्त्रियाश् चैव
धर्मे वर्त्मनि तिष्ठतोः [मेधातिथिपाठः - धर्म्ये] ।
संयोगे विप्रयोगे च
धर्मान् वक्ष्यामि शाश्वतान् ॥ ९.१ ॥
अस्वतन्त्राः स्त्रियः कार्याः
पुरुषैः स्वैर् दिवा-निशम् ।
विषयेषु च सज्जन्त्यः
संस्थाप्या आत्मनो वशे ॥ ९.२ ॥
पिता रक्षति कौमारे
भर्ता रक्षति यौवने ।
रक्षन्ति स्थविरे पुत्रा
न स्त्री स्वातन्त्र्यम् अर्हति ॥ ९.३ ॥
काले ऽदाता पिता वाच्यो
वाच्यश् चाऽनुपयन् पतिः ।
मृते भर्तरि पुत्रस् तु
वाच्यो मातुर् अरक्षिता ॥ ९.४ ॥" />
<meta property="og:type" content="article" />
<meta property="og:url" content="https://vvasuki.github.io/saMskAra/smRtiH/manuH/09/" />

<meta itemprop="name" content="०९">
<meta itemprop="description" content="पुरुषस्य स्त्रियाश् चैव
धर्मे वर्त्मनि तिष्ठतोः [मेधातिथिपाठः - धर्म्ये] ।
संयोगे विप्रयोगे च
धर्मान् वक्ष्यामि शाश्वतान् ॥ ९.१ ॥
अस्वतन्त्राः स्त्रियः कार्याः
पुरुषैः स्वैर् दिवा-निशम् ।
विषयेषु च सज्जन्त्यः
संस्थाप्या आत्मनो वशे ॥ ९.२ ॥
पिता रक्षति कौमारे
भर्ता रक्षति यौवने ।
रक्षन्ति स्थविरे पुत्रा
न स्त्री स्वातन्त्र्यम् अर्हति ॥ ९.३ ॥
काले ऽदाता पिता वाच्यो
वाच्यश् चाऽनुपयन् पतिः ।
मृते भर्तरि पुत्रस् तु
वाच्यो मातुर् अरक्षिता ॥ ९.४ ॥">

<meta itemprop="wordCount" content="5558">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="०९"/>
<meta name="twitter:description" content="पुरुषस्य स्त्रियाश् चैव
धर्मे वर्त्मनि तिष्ठतोः [मेधातिथिपाठः - धर्म्ये] ।
संयोगे विप्रयोगे च
धर्मान् वक्ष्यामि शाश्वतान् ॥ ९.१ ॥
अस्वतन्त्राः स्त्रियः कार्याः
पुरुषैः स्वैर् दिवा-निशम् ।
विषयेषु च सज्जन्त्यः
संस्थाप्या आत्मनो वशे ॥ ९.२ ॥
पिता रक्षति कौमारे
भर्ता रक्षति यौवने ।
रक्षन्ति स्थविरे पुत्रा
न स्त्री स्वातन्त्र्यम् अर्हति ॥ ९.३ ॥
काले ऽदाता पिता वाच्यो
वाच्यश् चाऽनुपयन् पतिः ।
मृते भर्तरि पुत्रस् तु
वाच्यो मातुर् अरक्षिता ॥ ९.४ ॥"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/smRtiH\/manuH\/09\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/09.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/smRtiH/manuH/09/" />
    <link rel="alternate" hreflang="sa-Deva" href="https://vvasuki.github.io/saMskAra/smRtiH/manuH/09/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/smRtiH/manuH/09/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/smRtiH/manuH/09/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/smRtiH/manuH/09/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/smRtiH/manuH/09/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/smRtiH/manuH/09/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/smRtiH/manuH/09/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/smRtiH/manuH/09/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/smRtiH/manuH/09/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/smRtiH/manuH/09/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/smRtiH/manuH/09/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/smRtiH/manuH/09/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/smRtiH/manuH/09/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/smRtiH/manuH/09/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/smRtiH/manuH/09/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/smRtiH/manuH/09/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/smRtiH/manuH/09/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/smRtiH/manuH/09/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/smRtiH/manuH/09/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> ०९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०९">०९</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/content/smRtiH/manuH/09.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>पुरुषस्य स्त्रियाश् चैव<br>
धर्मे वर्त्मनि तिष्ठतोः [मेधातिथिपाठः - धर्म्ये] ।<br>
संयोगे विप्रयोगे च<br>
धर्मान् वक्ष्यामि शाश्वतान्  ॥ ९.१ ॥</p>
<p>अस्वतन्त्राः स्त्रियः कार्याः<br>
पुरुषैः स्वैर् दिवा-निशम् ।<br>
विषयेषु च सज्जन्त्यः<br>
संस्थाप्या आत्मनो वशे  ॥ ९.२ ॥</p>
<p>पिता रक्षति कौमारे<br>
भर्ता रक्षति यौवने ।<br>
रक्षन्ति स्थविरे पुत्रा<br>
न स्त्री स्वातन्त्र्यम् अर्हति  ॥ ९.३ ॥</p>
<p>काले ऽदाता पिता वाच्यो<br>
वाच्यश् चाऽनुपयन् पतिः ।<br>
मृते भर्तरि पुत्रस् तु<br>
वाच्यो मातुर् अरक्षिता  ॥ ९.४ ॥</p>
<p>सूक्ष्मेभ्यो ऽपि प्रसङ्गेभ्यः<br>
स्त्रियो रक्ष्या विशेषतः [मेधातिथिपाठः - स्त्रिया] ।<br>
द्वयोर् हि कुलयोः शोकम्<br>
आवहेयुर् अरक्षिताः  ॥ ९.५ ॥</p>
<p>इमं हि सर्ववर्णानां<br>
पश्यन्तो धर्मम् उत्तमम् ।<br>
यतन्ते रक्षितुं भार्यां<br>
भर्तारो दुर्बला अपि  ॥ ९.६ ॥</p>
<p>स्वां प्रसूतिं चरित्रं च<br>
कुलम् आत्मानम् एव च ।<br>
स्वं च धर्मं प्रयत्नेन<br>
जायां रक्षन् हि रक्षति  ॥ ९.७ ॥</p>
<p>पतिर् भार्यां संप्रविश्य<br>
गर्भो भूत्वेह जायते ।<br>
जायायास् तद् +धि जायात्वं<br>
यद् अस्यां जायते पुनः  ॥ ९.८ ॥</p>
<p>यादृशं भजते हि स्त्री<br>
सुतं सूते तथाविधम् ।<br>
तस्मात् प्रजाविशुद्ध्य्-अर्थं<br>
स्त्रियं रक्षेत् प्रयत्नतः  ॥ ९.९ ॥</p>
<p>न कश् चिद् योषितः शक्तः<br>
प्रसह्य परिरक्षितुम् ।<br>
एतैर् उपाययोगैस् तु<br>
शक्यास् ताः परिरक्षितुम्  ॥ ९.१० ॥</p>
<p>अर्थस्य संग्रहे चैनां<br>
व्यये चैव नियोजयेत् ।<br>
शौचे धर्मे ऽन्नपक्त्यां च<br>
पारिणाह्यस्य वेक्षणे  ॥ ९.११ ॥</p>
<p>अरक्षिता गृहे रुद्धाः<br>
पुरुषैर् आप्तकारिभिः ।<br>
आत्मानम् आत्मना यास् तु<br>
रक्षेयुस् ताः सुरक्षिताः  ॥ ९.१२ ॥</p>
<p>पानं दुर्जनसंसर्गः<br>
पत्या च विरहो ऽटनम् ।<br>
स्वप्नो ऽन्यगेहवासश् च<br>
नारीसंदूषणानि षट्  ॥ ९.१३ ॥</p>
<p>नैता रूपं परीक्षन्ते<br>
नासां वयसि संस्थितिः ।<br>
सुरूपं वा विरूपं वा<br>
पुमान् इत्य् एव भुञ्जते  ॥ ९.१४ ॥</p>
<p>पौंश्चल्याच् चलचित्ताच् च<br>
नैस्नेह्याच् च स्वभावतः [मेधातिथिपाठः - नैःस्नेह्याच्] ।<br>
रक्षिता यत्नतो ऽपीह<br>
भर्तृष्व् एता विकुर्वते  ॥ ९.१५ ॥</p>
<p>एवं स्वभावं ज्ञात्वासां<br>
प्रजापतिनिसर्गजम् ।<br>
परमं यत्नम् आतिष्ठेत्<br>
पुरुषो रक्षणं प्रति  ॥ ९.१६ ॥</p>
<p>शय्यासनम् अलङ्कारं<br>
कामं क्रोधम् अनार्जवम् म्:अनार्यताम्] ।<br>
द्रोहभावं कुचर्यां च<br>
स्त्रीभ्यो मनुर् अकल्पयत् [मेधातिथिपाठः - द्रोग्धृभावं]  ॥ ९.१७ ॥</p>
<p>नाऽस्ति स्त्रीणां क्रिया मन्त्रैर्<br>
इति धर्मे व्यवस्थितिः ।<br>
निर्-इन्द्रिया ह्य् अमन्त्राश् च<br>
स्त्रीभ्यो ऽनृतम् इति स्थितिः [मेधातिथिपाठः - स्त्रियो]  ॥ ९.१८ ॥</p>
<p>तथा च श्रुतयो बह्व्यो<br>
निगीता निगमेष्व् अपि ।<br>
स्वालक्षण्यपरीक्षार्थं<br>
तासां शृणुत निष्कृतीः  ॥ ९.१९ ॥</p>
<p>यन् मे माता प्रलुलुभे<br>
विचरन्त्य् अपतिव्रता ।<br>
तन् मे रेतः पिता वृङ्क्ताम्<br>
इत्य् अस्यैतन् निदर्शनम्  ॥ ९.२० ॥</p>
<p>ध्यायत्य् अनिष्टं यत् किं चित्<br>
पाणिग्राहस्य चेतसा ।<br>
तस्यैष व्यभिचारस्य<br>
निह्नवः सम्यग् उच्यते  ॥ ९.२१ ॥</p>
<p>यादृग्-गुणेन भर्त्रा स्त्री<br>
संयुज्येत यथाविधि ।<br>
तादृग्-गुणा सा भवति<br>
समुद्रेणेव निम्नगा  ॥ ९.२२ ॥</p>
<p>अक्षमाला वसिष्ठेन<br>
संयुक्ताधमयोनिजा ।<br>
शारङ्गी मन्दपालेन<br>
जगामाऽभ्यर्हणीयताम्  ॥ ९.२३ ॥</p>
<p>एताश् चाऽन्याश् च लोके ऽस्मिन्न्<br>
अपकृष्टप्रसूतयः [मेधातिथिपाठः - अवकृष्टप्रसूतयः] ।<br>
उत्कर्षं योषितः प्राप्ताः<br>
स्वैः स्वैर् भर्तृगुणैः शुभैः  ॥ ९.२४ ॥</p>
<p>एषोदिता लोकयात्रा<br>
नित्यं स्त्री-पुंसयोः शुभा ।<br>
प्रेत्येह च सुखोदर्कान्<br>
प्रजाधर्मान् निबोधत  ॥ ९.२५ ॥</p>
<p>प्रजनार्थं महा-भागाः<br>
पूजार्हा गृहदीप्तयः ।<br>
स्त्रियः श्रियश् च गेहेषु<br>
न विशेषो ऽस्ति कश् चन  ॥ ९.२६ ॥</p>
<p>उत्पादनम् अपत्यस्य<br>
जातस्य परिपालनम् ।<br>
प्रत्यहं लोकयात्रायाः<br>
प्रत्यक्षं स्त्री निबन्धनम् [मेधातिथिपाठः - प्रत्यर्थं]  ॥ ९.२७ ॥</p>
<p>अपत्यं धर्मकार्याणि<br>
शुश्रूषा रतिर् उत्तमा ।<br>
दाराधीनस् तथा स्वर्गः<br>
पितॄणाम् आत्मनश् च ह  ॥ ९.२८ ॥</p>
<p>पतिं या नाऽभिचरति<br>
मनो-वाग्-देहसंयता ।<br>
सा भर्तृलोकान् आप्नोति<br>
सद्भिः साध्वीति चोच्यते  ॥ ९.२९ ॥</p>
<p>व्यभिचारात् तु भर्तुः स्त्री<br>
लोके प्राप्नोति निन्द्यताम् ।<br>
सृगालयोनिं चाप्नोति<br>
पापरोगैश् च पीड्यते [मेधातिथिपाठः - शृगालयोनिं]  ॥ ९.३० ॥</p>
<p>पुत्रं प्रत्युदितं सद्भिः<br>
पूर्वजैश् च महर्षिभिः ।<br>
विश्वजन्यम् इमं पुण्यम्<br>
उपन्यासं निबोधत  ॥ ९.३१ ॥</p>
<p>भर्तरि पुत्रं विजानन्ति<br>
श्रुतिद्वैधं तु कर्तरि [मेधातिथिपाठः - भर्तुः] ।<br>
आहुर् उत्पादकं के चिद्<br>
अपरे क्षेत्रिणं विदुः  ॥ ९.३२ ॥</p>
<p>क्षेत्रभूता स्मृता नारी<br>
बीजभूतः स्मृतः पुमान् ।<br>
क्षेत्र-बीजसमायोगात्<br>
संभवः सर्वदेहिनाम्  ॥ ९.३३ ॥</p>
<p>विशिष्टं कुत्र चिद् बीजं<br>
स्त्रीयोनिस् त्व् एव कुत्र चित् ।<br>
उभयं तु समं यत्र<br>
सा प्रसूतिः प्रशस्यते  ॥ ९.३४ ॥</p>
<p>बीजस्य चैव योन्याश् च<br>
बीजम् उत्कृष्टम् उच्यते ।<br>
सर्वभूतप्रसूतिर् हि<br>
बीजलक्षणलक्षिता  ॥ ९.३५ ॥</p>
<p>यादृशं तूप्यते बीजं<br>
क्षेत्रे कालोपपादिते ।<br>
तादृग् रोहति तत् तस्मिन्<br>
बीजं स्वैर् व्यञ्जितं गुणैः  ॥ ९.३६ ॥</p>
<p>इयं भूमिर् हि भूतानां<br>
शाश्वती योनिर् उच्यते ।<br>
न च योनिगुणान् कांश् चिद्<br>
बीजं पुष्यति पुष्टिषु  ॥ ९.३७ ॥</p>
<p>भूमाव् अप्य् एककेदारे<br>
कालोप्तानि कृषीवलैः ।<br>
नानारूपाणि जायन्ते<br>
बीजानीह स्वभावतः  ॥ ९.३८ ॥</p>
<p>व्रीहयः शालयो मुद्गास्<br>
तिला माषास् तथा यवाः ।<br>
यथाबीजं प्ररोहन्ति<br>
लशुनानीक्षवस् तथा  ॥ ९.३९ ॥</p>
<p>अन्यद् उप्तं जातम् अन्यद्<br>
इत्य् एतन् नोपपद्यते ।<br>
उप्यते यद् +धि यद् बीजं<br>
तत् तद् एव प्ररोहति  ॥ ९.४० ॥</p>
<p>तत् प्राज्ञेन विनीतेन<br>
ज्ञान-विज्ञानवेदिना ।<br>
आयुष्कामेन वप्तव्यं<br>
न जातु परयोषिति  ॥ ९.४१ ॥</p>
<p>अत्र गाथा वायुगीताः<br>
कीर्तयन्ति पुराविदः ।<br>
यथा बीजं न वप्तव्यं<br>
पुंसा परपरिग्रहे  ॥ ९.४२ ॥</p>
<p>नश्यतीषुर् यथा विद्धः<br>
खे विद्धम् अनुविध्यतः ।<br>
तथा नश्यति वै क्षिप्रं<br>
बीजं परपरिग्रहे [मेधातिथिपाठः - क्षिप्तं]  ॥ ९.४३ ॥</p>
<p>पृथोर् अपीमां पृथिवीं<br>
भार्यां पूर्वविदो विदुः ।<br>
स्थाणु-च्छेदस्य केदारम्<br>
आहुः शाल्यवतो मृगम्  ॥ ९.४४ ॥</p>
<p>एतावान् एव पुरुषो<br>
यज् जायात्मा प्रजेति ह ।<br>
विप्राः प्राहुस् तथा चैतद्<br>
यो भर्ता सा स्मृताङ्गना  ॥ ९.४५ ॥</p>
<p>न निष्क्रय-विसर्गाभ्यां<br>
भर्तुर् भार्या विमुच्यते ।<br>
एवं धर्मं विजानीमः<br>
प्राक् प्रजापतिनिर्मितम्  ॥ ९.४६ ॥</p>
<p>सकृद् अंशो निपतति<br>
सकृत् कन्या प्रदीयते ।<br>
सकृद् आह ददानीति त्रीण्य्<br>
एतानि सतां सकृत् [मेधातिथिपाठः - ददामीति]  ॥ ९.४७ ॥</p>
<p>यथा गो-ऽश्वोष्ट्र-दासीषु<br>
महिष्य् अजाविकासु च ।<br>
नोत्पादकः प्रजाभागी<br>
तथैवाऽन्याङ्गनास्व् अपि  ॥ ९.४८ ॥</p>
<p>ये ऽक्षेत्रिणो बीजवन्तः<br>
परक्षेत्रप्रवापिणः ।<br>
ते वै सस्यस्य जातस्य<br>
न लभन्ते फलं क्व चित्  ॥ ९.४९ ॥</p>
<p>यद् अन्यगोषु वृषभो<br>
वत्सानां जनयेच् छतम् ।<br>
गोमिनाम् एव ते वत्सा<br>
मोघं स्कन्दितम् आर्षभम्  ॥ ९.५० ॥</p>
<p>तथैवाऽक्षेत्रिणो बीजं<br>
परक्षेत्रप्रवापिणः ।<br>
कुर्वन्ति क्षेत्रिणाम् अर्थं<br>
न बीजी लभते फलम्  ॥ ९.५१ ॥</p>
<p>फलं त्व् अनभिसंधाय<br>
क्षेत्रिणां बीजिनां तथा ।<br>
प्रत्यक्षं क्षेत्रिणाम् अर्थो<br>
बीजाद् योनिर् गलीयसी [मेधातिथिपाठः - बरीयसी]  ॥ ९.५२ ॥</p>
<p>क्रियाभ्युपगमात् त्व् एतद्<br>
बीजार्थं यत् प्रदीयते ।<br>
तस्येह भागिनौ दृष्टौ<br>
बीजी क्षेत्रिक एव च  ॥ ९.५३ ॥</p>
<p>ओघ-वाताहृतं बीजं<br>
यस्य क्षेत्रे प्ररोहति ।<br>
क्षेत्रिकस्यैव तद् बीजं<br>
न वप्ता लभते फलम् [मेधातिथिपाठः - न बीजी लभते फलम्]  ॥ ९.५४ ॥</p>
<p>एष धर्मो गवाश्वस्य<br>
दास्य्-उष्ट्राजाविकस्य च ।<br>
विहंग-महिषीणां च<br>
विज्ञेयः प्रसवं प्रति  ॥ ९.५५ ॥</p>
<p>एतद् वः सारफल्गुत्वं<br>
बीज-योन्योः प्रकीर्तितम् ।<br>
अतः परं प्रवक्ष्यामि<br>
योषितां धर्मम् आपदि  ॥ ९.५६ ॥</p>
<p>भ्रातुर् ज्येष्ठस्य भार्या या<br>
गुरुपत्न्य् अनुजस्य सा ।<br>
यवीयसस् तु या भार्या<br>
स्नुषा ज्येष्ठस्य सा स्मृता  ॥ ९.५७ ॥</p>
<p>ज्येष्ठो यवीयसो भार्यां<br>
यवीयान् वाग्रजस्त्रियम् ।<br>
पतितौ भवतो गत्वा<br>
नियुक्ताव् अप्य् अनापदि  ॥ ९.५८ ॥</p>
<p>देवराद् वा सपिण्डाद् वा<br>
स्त्रिया सम्यङ् नियुक्तया ।<br>
प्रजेप्सिताआधिगन्तव्या<br>
संतानस्य परिक्षये  ॥ ९.५९ ॥</p>
<p>विधवायां नियुक्तस् तु<br>
घृताक्तो वाग्यतो निशि ।<br>
एकम् उत्पादयेत् पुत्रं<br>
न द्वितीयं कथं चन  ॥ ९.६० ॥</p>
<p>द्वितीयम् एके प्रजनं<br>
मन्यन्ते स्त्रीषु तद्विदः ।<br>
अनिर्वृतं नियोगार्थं<br>
पश्यन्तो धर्मतस् तयोः [मेधातिथिपाठः - अ-निर्वृत्तं]  ॥ ९.६१ ॥</p>
<p>विधवायां नियोगार्थे<br>
निर्वृत्ते तु यथाविधि [मेधातिथिपाठः - निवृत्ते] ।<br>
गुरुवच् च स्नुषावच् च<br>
वर्तेयातां परस्परम्  ॥ ९.६२ ॥</p>
<p>नियुक्तौ यौ विधिं हित्वा<br>
वर्तेयातां तु कामतः ।<br>
ताव् उभौ पतितौ स्यातां<br>
स्नुषाग-गुरुतल्पगौ  ॥ ९.६३ ॥</p>
<p>नाऽन्यस्मिन् विधवा नारी<br>
नियोक्तव्या द्विजातिभिः ।<br>
अन्यस्मिन् हि नियुञ्जाना<br>
धर्मं हन्युः सनातनम्  ॥ ९.६४ ॥</p>
<p>नोद्वाहिकेषु मन्त्रेषु<br>
नियोगः कीर्त्यते क्व चित् ।<br>
न विवाहविधाव् उक्तं<br>
विधवावेदनं पुनः  ॥ ९.६५ ॥</p>
<p>अयं द्विजैर् हि विद्वद्भिः<br>
पशुधर्मो विगर्हितः ।<br>
मनुष्याणाम् अपि प्रोक्तो<br>
वेने राज्यं प्रशासति  ॥ ९.६६ ॥</p>
<p>स महीम् अखिलां भुञ्जन्<br>
राजर्षिप्रवरः पुरा ।<br>
वर्णानां संकरं चक्रे<br>
कामोपहत-चेतनः  ॥ ९.६७ ॥</p>
<p>ततः प्रभृति यो मोहात्<br>
प्रमीत-पतिकां स्त्रियम् ।<br>
नियोजयत्य् अपत्यार्थं<br>
तं विगर्हन्ति साधवः  ॥ ९.६८ ॥</p>
<p>यस्या म्रियेत कन्याया<br>
वाचा सत्ये कृते पतिः ।<br>
ताम् अनेन विधानेन<br>
निजो विन्देत देवरः  ॥ ९.६९ ॥</p>
<p>यथाविध्य् अधिगम्यैनां<br>
शुक्ल-वस्त्रां शुचि-व्रताम् ।<br>
मिथो भजेताऽऽप्रसवात्<br>
सकृत्-सकृद् ऋताव्-ऋतौ  ॥ ९.७० ॥</p>
<p>न दत्त्वा कस्य चित् कन्यां<br>
पुनर् दद्याद् विचक्षणः ।<br>
दत्त्वा पुनः प्रयच्छन् हि<br>
प्राप्नोति पुरुषानृतम्  ॥ ९.७१ ॥</p>
<p>विधिवत् प्रतिगृह्याऽपि<br>
त्यजेत् कन्यां विगर्हिताम् ।<br>
व्याधितां विप्रदुष्टां वा<br>
छद्मना चोपपादिताम्  ॥ ९.७२ ॥</p>
<p>यस् तु दोषवतीं कन्याम्<br>
अनाख्यायोपपादयेत् ।<br>
तस्य तद् वितथं कुर्यात्<br>
कन्यादातुर् दुरात्मनः  ॥ ९.७३ ॥</p>
<p>विधाय वृत्तिं भार्यायाः<br>
प्रवसेत् कार्यवान् नरः ।<br>
अवृत्तिकर्शिता हि स्त्री<br>
प्रदुष्येत् स्थितिमत्य् अपि  ॥ ९.७४ ॥</p>
<p>विधाय प्रोषिते वृत्तिं<br>
जीवेन् नियमम् आस्थिता ।<br>
प्रोषिते त्व् अविधायैव<br>
जीवेच् छिल्पैर् अगर्हितैः  ॥ ९.७५ ॥</p>
<p>प्रोषितो धर्मकार्यार्थं<br>
प्रतीक्ष्यो ऽष्टौ नरः समाः ।<br>
विद्यार्थं षड् यशो-ऽर्थं वा<br>
कामार्थं त्रींस् तु वत्सरान्  ॥ ९.७६ ॥</p>
<p>संवत्सरं प्रतीक्षेत<br>
द्विषन्तीं योषितं पतिः [मेधातिथिपाठः - द्विषाणां] ।<br>
ऊर्ध्वं संवत्सरात् त्व् एनां<br>
दायं हृत्वा न संवसेत्  ॥ ९.७७ ॥</p>
<p>अतिक्रामेत् प्रमत्तं या<br>
मत्तं रोगार्तम् एव वा ।<br>
सा त्रीन् मासान् परित्याज्या<br>
विभूषण-परिच्छदा  ॥ ९.७८ ॥</p>
<p>उन्मत्तं पतितं क्लीबम्<br>
अबीजं पापरोगिणम् ।<br>
न त्यागो ऽस्ति द्विषन्त्याश् च<br>
न च दायापवर्तनम्  ॥ ९.७९ ॥</p>
<p>मद्यपासाधुवृत्ता च<br>
प्रतिकूला च या भवेत् [मेधातिथिपाठः - मद्यपासत्यवृत्ता] ।<br>
व्याधिता वाधिवेत्तव्या<br>
हिंस्रार्थघ्नी च सर्वदा  ॥ ९.८० ॥</p>
<p>वन्ध्याष्टमे ऽधिवेद्या-ऽअब्दे<br>
दशमे तु मृत-प्रजा ।<br>
एकादशे स्त्रीजननी<br>
सद्यस् त्व् अप्रियवादिनी  ॥ ९.८१ ॥</p>
<p>या रोगिणी स्यात् तु हिता<br>
संपन्ना चैव शीलतः ।<br>
सानुज्ञाप्याऽधिवेत्तव्या<br>
नाऽवमान्या च कर्हि चित्  ॥ ९.८२ ॥</p>
<p>अधिविन्ना तु या नारी<br>
निर्गच्छेद् रुषिता गृहात् ।<br>
सा सद्यः संनिरोद्धव्या<br>
त्याज्या वा कुलसंनिधौ  ॥ ९.८३ ॥</p>
<p>प्रतिषिद्धापि चेद् या तु<br>
मद्यम् अभ्युदयेष्व् अपि [ मेधातिथिपाठः - प्रतिषेधे पिबेद् या तु] ।<br>
प्रेक्षा-समाजं गच्छेद् वा<br>
सा दण्ड्या कृष्णलानि षट्  ॥ ९.८४ ॥</p>
<p>यदि स्वाश् चाऽपराश् चैव<br>
विन्देरन् योषितो द्विजाः ।<br>
तासां वर्णक्रमेण स्याज्<br>
ज्येष्ठ्यं पूजा च वेश्म च  ॥ ९.८५ ॥</p>
<p>भर्तुः शरीरशुश्रूषां<br>
धर्मकार्यं च नैत्यकम् ।<br>
स्वा चैव कुर्यात् सर्वेषां<br>
नाऽस्वजातिः कथं चन [मेधातिथिपाठः - स्वा स्वैव]  ॥ ९.८६ ॥</p>
<p>यस् तु तत् कारयेन् मोहात्<br>
स-जात्या स्थितयान्यया ।<br>
यथा ब्राह्मणचाण्डालः<br>
पूर्वदृष्टस् तथैव सः  ॥ ९.८७ ॥</p>
<p>उत्कृष्टायाऽभिरूपाय<br>
वराय सदृशाय च ।<br>
अप्राप्ताम् अपि तां तस्मै<br>
कन्यां दद्याद् यथाविधि  ॥ ९.८८ ॥</p>
<p>कामम् आ मरणात् तिष्ठेद्<br>
गृहे कन्या र्तुमत्य् अपि ।<br>
न चैवैनां प्रयच्चेत् तु<br>
गुण-हीनाय कर्हि चित्  ॥ ९.८९ ॥</p>
<p>त्रीणि वर्षाण्य् उदीक्षेत<br>
कुमार्य् ऋतुमती सती ।<br>
ऊर्ध्वं तु कालाद् एतस्माद्<br>
विन्देत सदृशं पतिम्  ॥ ९.९० ॥</p>
<p>अदीयमाना भर्तारम्<br>
अधिगच्छेद् यदि स्वयम् ।<br>
नैनः किं चिद् अवाप्नोति<br>
न च यं साधिगच्छति  ॥ ९.९१ ॥</p>
<p>अलङ्कारं नाददीत<br>
पित्र्यं कन्या स्वयंवरा ।<br>
मातृकं भ्रातृदत्तं वा<br>
स्तेना स्याद् यदि तं हरेत्  ॥ ९.९२ ॥</p>
<p>पित्रे न दद्याच् छुल्कं तु<br>
कन्याम् ऋतुमतीं हरन् ।<br>
स च स्वाम्याद् अतिक्रामेद्<br>
ऋतूनां प्रतिरोधनात्  ॥ ९.९३ ॥</p>
<p>त्रिंशद्वर्षो वहेत् कन्यां<br>
हृद्यां द्वादशवार्षिकीम् ।<br>
त्र्यष्टवर्षो ऽष्टवर्षां वा<br>
धर्मे सीदति सत्वरः  ॥ ९.९४ ॥</p>
<p>देवदत्तां पतिर् भार्यां<br>
विन्दते नेच्छयात्मनः ।<br>
तां साध्वीं बिभृयान् नित्यं<br>
देवानां प्रियम् आचरन्  ॥ ९.९५ ॥</p>
<p>प्रजनार्थं स्त्रियः सृष्टाः<br>
संतानार्थं च मानवः ।<br>
तस्मात् साधारणो धर्मः<br>
श्रुतौ पत्न्या सहोदितः  ॥ ९.९६ ॥</p>
<p>कन्यायां दत्त-शुल्कायां<br>
म्रियेत यदि शुल्कदः ।<br>
देवराय प्रदातव्या<br>
यदि कन्यानुमन्यते  ॥ ९.९७ ॥</p>
<p>आददीत न शूद्रो ऽपि<br>
शुल्कं दुहितरं ददन् ।<br>
शुल्कं हि गृह्णन् कुरुते<br>
छन्नं दुहितृविक्रयम्  ॥ ९.९८ ॥</p>
<p>एतत् तु न परे चक्रुर्<br>
नाऽपरे जातु साधवः ।<br>
यद् अन्यस्य प्रतिज्ञाय<br>
पुनर् अन्यस्य दीयते  ॥ ९.९९ ॥</p>
<p>नाऽनुशुश्रुम जात्व् एतत्<br>
पूर्वेष्व् अपि हि जन्मसु ।<br>
शुल्क-संज्ञेन मूल्येन<br>
छन्नं दुहितृविक्रयम्  ॥ ९.१०० ॥</p>
<p>अन्योन्यस्याऽव्यभिचारो<br>
भवेद् आ-मरणान्तिकः ।<br>
एष धर्मः समासेन<br>
ज्ञेयः स्त्री-पुंसयोः परः  ॥ ९.१०१ ॥</p>
<p>तथा नित्यं यतेयातां<br>
स्त्री-पुंसौ तु कृत-क्रियौ ।<br>
यथा नाभिचरेतां तौ<br>
वियुक्ताव् इतरेतरम् [मेधातिथिपाठः - नाऽतिचरेतां]  ॥ ९.१०२ ॥</p>
<p>एष स्त्री-पुंसयोर् उक्तो<br>
धर्मो वो रतिसंहितः ।<br>
आपद्य् अपत्यप्राप्तिश् च<br>
दायधर्मं निबोधत  ॥ ९.१०३ ॥</p>
<p>ऊर्ध्वं पितुश् च मातुश् च<br>
समेत्य भ्रातरः समम् ।<br>
भजेरन् पैतृकं रिक्थम्<br>
अनीशास् ते हि जीवतोः  ॥ ९.१०४ ॥</p>
<p>ज्येष्ठ एव तु गृह्णीयात्<br>
पित्र्यं धनम् अशेषतः ।<br>
शेषास् तम् उपजीवेयुर्<br>
यथैव पितरं तथा  ॥ ९.१०५ ॥</p>
<p>ज्येष्ठेन जातमात्रेण<br>
पुत्री भवति मानवः ।<br>
पितॄणाम् अनृणश् चैव<br>
स तस्मात् सर्वम् अर्हति  ॥ ९.१०६ ॥<br>
यस्मिन्न् ऋणं संनयति<br>
येन चाऽनन्त्यम् अश्नुते ।<br>
स एव धर्मजः पुत्रः<br>
कामजान् इतरान् विदुः  ॥ ९.१०७ ॥</p>
<p>पितेव पालयेत् पूत्रान्<br>
ज्येष्ठो भ्रातॄण् यवीयसः ।<br>
पुत्रवच् चाऽपि वर्तेरन्<br>
ज्येष्ठे भ्रातरि धर्मतः  ॥ ९.१०८ ॥</p>
<p>ज्येष्ठः कुलं वर्धयति<br>
विनाशयति वा पुनः ।<br>
ज्येष्ठः पूज्यतमो लोके<br>
ज्येष्ठः सद्भिर् अगर्हितः  ॥ ९.१०९ ॥</p>
<p>यो ज्येष्ठो ज्येष्ठ-वृत्तिः स्यान्<br>
मातेव स पितेव सः ।<br>
अज्येष्ठवृत्तिर् यस् तु स्यात्<br>
स संपूज्यस् तु बन्धुवत्  ॥ ९.११० ॥</p>
<p>एवं सह वसेयुर् वा<br>
पृथग् वा धर्मकाम्यया ।<br>
पृथग् विवर्धते धर्मस्<br>
तस्माद् धर्म्या पृथक्क्रिया  ॥ ९.१११ ॥</p>
<p>ज्येष्ठस्य विंश उद्धारः<br>
सर्वद्रव्याच् च यद् वरम् ।<br>
ततो ऽर्धं मध्यमस्य<br>
स्यात् तुरीयं तु यवीयसः  ॥ ९.११२ ॥</p>
<p>ज्येष्ठश् चैव कनिष्ठश् च<br>
संहरेतां यथोदितम् ।<br>
ये ऽन्ये ज्येष्ठ-कनिष्ठाभ्यां<br>
तेषां स्यान् मध्यमं धनम्  ॥ ९.११३ ॥</p>
<p>सर्वेषां धनजातानाम्<br>
आददीताऽग्र्यम् अग्रजः ।<br>
यच् च सातिशयं किं चिद्<br>
दशतश् चाप्नुयाद् वरम्  ॥ ९.११४ ॥</p>
<p>उद्धारो न दशस्व् अस्ति<br>
संपन्नानां स्वकर्मसु ।<br>
यत् किं चिद् एव देयं तु<br>
ज्यायसे मान-वर्धनम्  ॥ ९.११५ ॥</p>
<p>एवं समुद्धृतोद्धारे<br>
समान् अंशान् प्रकल्पयेत् ।<br>
उद्धारे ऽनुद्धृते त्व् एषाम्<br>
इयं स्याद् अंशकल्पना  ॥ ९.११६ ॥</p>
<p>एकाधिकं हरेज् ज्येष्ठः<br>
पुत्रो ऽध्यर्धं ततो ऽनुजः ।<br>
अंशम् अंशं यवीयांस<br>
इति धर्मो व्यवस्थितः  ॥ ९.११७ ॥</p>
<p>स्वेभ्यो ऽंशेभ्यस् तु कन्याभ्यः<br>
प्रदद्युर् भ्रातरः पृथक् [मेधातिथिपाठः - स्वाभ्यः स्वाभ्यस्<br>
तु] ।<br>
स्वात् स्वाद् अंशाच् चतुर्भागं<br>
पतिताः स्युर् अदित्सवः  ॥ ९.११८ ॥</p>
<p>अजाविकं सैकशफं<br>
न जातु विषमं भजेत् [मेधातिथिपाठः - अजाविकं चैकशफं] ।<br>
अजाविकं तु विषमं<br>
ज्येष्ठस्यैव विधीयते  ॥ ९.११९ ॥</p>
<p>यवीयाञ् ज्येष्ठभार्यायां<br>
पुत्रम् उत्पादयेद् यदि ।<br>
समस् तत्र विभागः स्याद्<br>
इति धर्मो व्यवस्थितः  ॥ ९.१२० ॥</p>
<p>उपसर्जनं प्रधानस्य<br>
धर्मतो नोपपद्यते ।<br>
पिता प्रधानं प्रजने<br>
तस्माद् धर्मेण तं भजेत्  ॥ ९.१२१ ॥</p>
<p>पुत्रः कनिष्ठो ज्येष्ठायां<br>
कनिष्ठायां च पूर्वजः ।<br>
कथं तत्र विभागः स्याद्<br>
इति चेत् संशयो भवेत्  ॥ ९.१२२ ॥</p>
<p>एकं वृषभम् उद्धारं<br>
संहरेत स पूर्वजः ।<br>
ततो ऽपरे ज्येष्ठवृषास्<br>
तद्-ऊनानां स्वमातृतः  ॥ ९.१२३ ॥</p>
<p>ज्येष्ठस् तु जातो ज्येष्ठायां<br>
हरेद् वृषभ-षोडशाः ।<br>
ततः स्वमातृतः शेषा<br>
भजेरन्न् इति धारणा  ॥ ९.१२४ ॥</p>
<p>सदृशस्त्रीषु जातानां<br>
पुत्राणाम् अविशेषतः ।<br>
न मातृतो ज्यैष्ठ्यम् अस्ति<br>
जन्मतो ज्यैष्ठ्यम् उच्यते  ॥ ९.१२५ ॥</p>
<p>जन्मज्येष्ठेन चाह्वानं<br>
सुब्रह्मण्यास्व् अपि स्मृतम् ।<br>
यमयोश् चैव गर्भेषु<br>
जन्मतो ज्येष्ठता स्मृता  ॥ ९.१२६ ॥</p>
<p>अपुत्रो ऽनेन विधिना<br>
सुतां कुर्वीत पुत्रिकाम् ।<br>
यद् अपत्यं भवेद् अस्यां<br>
तन् मम स्यात् स्वधाकरम्  ॥ ९.१२७ ॥</p>
<p>अनेन तु विधानेन<br>
पुरा चक्रे ऽथ पुत्रिकाः ।<br>
विवृद्ध्यर्थं स्ववंशस्य<br>
स्वयं दक्षः प्रजापतिः  ॥ ९.१२८ ॥</p>
<p>ददौ स दश धर्माय<br>
कश्यपाय त्रयोदश ।<br>
सोमाय राज्ञे सत्कृत्य<br>
प्रीतात्मा सप्तविंशतिम्  ॥ ९.१२९ ॥</p>
<p>यथैवात्मा तथा पुत्रः<br>
पुत्रेण दुहिता समा ।<br>
तस्याम् आत्मनि तिष्ठन्त्यां<br>
कथम् अन्यो धनं हरेत्  ॥ ९.१३० ॥</p>
<p>मातुस् तु यौतकं यत् स्यात्<br>
कुमारीभाग एव सः ।<br>
दौहित्र एव च हरेद्<br>
अपुत्रस्याऽखिलं धनम्  ॥ ९.१३१ ॥</p>
<p>दौहित्रो ह्य् अखिलं रिक्थम्<br>
अपुत्रस्य पितुर् हरेत् ।<br>
स एव दद्याद् द्वौ पिण्डौ<br>
पित्रे मातामहाय च  ॥ ९.१३२ ॥</p>
<p>पौत्र-दौहित्रयोर् लोके<br>
न विशेषो ऽस्ति धर्मतः ।<br>
तयोर् हि माता-पितरौ<br>
संभूतौ तस्य देहतः  ॥ ९.१३३ ॥</p>
<p>पुत्रिकायां कृतायां तु<br>
यदि पुत्रो ऽनुजायते ।<br>
समस् तत्र विभागः स्याज्<br>
ज्येष्ठता नाऽस्ति हि स्त्रियाः  ॥ ९.१३४ ॥</p>
<p>अपुत्रायां मृतायां तु<br>
पुत्रिकायां कथं चन ।<br>
धनं तत् पुत्रिकाभर्ता<br>
हरेतैवाऽविचारयन्  ॥ ९.१३५ ॥</p>
<p>अकृता वा कृता वापि<br>
यं विन्देत् सदृशात् सुतम् ।<br>
पौत्री मातामहस् तेन<br>
दद्यात् पिण्डं हरेद् धनम्  ॥ ९.१३६ ॥</p>
<p>पुत्रेण लोकाञ् जयति<br>
पौत्रेणानन्त्यम् अश्नुते ।<br>
अथ पुत्रस्य पौत्रेण<br>
ब्रध्नस्याप्नोति विष्टपम्  ॥ ९.१३७ ॥</p>
<p>पुं-नाम्नो नरकाद् यस्मात्<br>
त्रायते पितरं सुतः ।<br>
तस्मात् पुत्र इति प्रोक्तः<br>
स्वयम् एव स्वयंभुवा  ॥ ९.१३८ ॥</p>
<p>पौत्र-दौहित्रयोर् लोके<br>
विशेषो नोपपद्यते ।<br>
दौहित्रो ऽपि ह्य् अमुत्रैनं<br>
संतारयति पौत्रवत्  ॥ ९.१३९ ॥</p>
<p>मातुः प्रथमतः पिण्डं<br>
निर्वपेत् पुत्रिकासुतः ।<br>
द्वितीयं तु पितुस् तस्यास्<br>
तृतीयं तत्पितुः पितुः  ॥ ९.१४० ॥</p>
<p>उपपन्नो गुणैः सर्वैः<br>
पुत्रो यस्य तु दत्त्रिमः ।<br>
स हरेतैव तद्रिक्थं<br>
संप्राप्तो ऽप्य् अन्यगोत्रतः  ॥ ९.१४१ ॥</p>
<p>गोत्र-रिक्थे जनयितुर्<br>
न हरेद् दत्त्रिमः क्व चित् ।<br>
गोत्र-रिक्थानुगः पिण्डो<br>
व्यपैति ददतः स्वधा  ॥ ९.१४२ ॥</p>
<p>अनियुक्तासुतश् चैव<br>
पुत्रिण्याप्तश् च देवरात् ।<br>
उभौ तौ नाऽर्हतो भागं<br>
जारजातक-कामजौ  ॥ ९.१४३ ॥</p>
<p>नियुक्तायाम् अपि पुमान्<br>
नार्यां जातो ऽविधानतः ।<br>
नैवाऽर्हः पैतृकं रिक्थं<br>
पतितोत्पादितो हि सः  ॥ ९.१४४ ॥</p>
<p>हरेत् तत्र नियुक्तायां<br>
जातः पुत्रो यथाउरसः ।<br>
क्षेत्रिकस्य तु तद् बीजं<br>
धर्मतः प्रसवश् च सः  ॥ ९.१४५ ॥</p>
<p>धनं यो बिभृयाद् भ्रातुर्<br>
मृतस्य स्त्रियम् एव च ।<br>
सो ऽपत्यं भ्रातुर् उत्पाद्य<br>
दद्यात् तस्यैव तद्धनम्  ॥ ९.१४६ ॥</p>
<p>या नियुक्तान्यतः पुत्रं<br>
देवराद् वाप्य् अवाप्नुयात् ।<br>
तं कामजम् अरिक्थीयं<br>
वृथोत्पन्नं प्रचक्षते [मेधातिथिपाठः - मिथ्योत्पन्नं]  ॥ ९.१४७ ॥</p>
<p>एतद् विधानं विज्ञेयं<br>
विभागस्यैकयोनिषु ।<br>
बह्वीषु चैकजातानां<br>
नानास्त्रीषु निबोधत  ॥ ९.१४८ ॥</p>
<p>ब्राह्मणस्याऽनुपूर्व्येण<br>
चतस्रस् तु यदि स्त्रियः ।<br>
तासां पुत्रेषु जातेषु<br>
विभागे ऽयं विधिः स्मृतः  ॥ ९.१४९ ॥</p>
<p>कीनाशो गोवृषो यानम्<br>
अलङ्कारश् च वेश्म च ।<br>
विप्रस्याऽउद्धारिकं देयम्<br>
एकांशश् च प्रधानतः  ॥ ९.१५० ॥</p>
<p>त्र्यंशं दायाद् धरेद् विप्रो<br>
द्वाव् अंशौ क्षत्रियासुतः ।<br>
वैश्याजः सार्धम् एवाऽंशम्<br>
अंशं शूद्रासुतो हरेत्  ॥ ९.१५१ ॥</p>
<p>सर्वं वा रिक्थजातं तद्<br>
दशधा परिकल्प्य च ।<br>
धर्म्यं विभागं कुर्वीत<br>
विधिनानेन धर्मवित्  ॥ ९.१५२ ॥</p>
<p>चतुरो ऽंशान् हरेद् विप्रस्<br>
त्रीन् अंशान् क्षत्रियासुतः ।<br>
वैश्यापुत्रो हरेद् द्व्यंशं<br>
अंशं शूद्रासुतो हरेत्  ॥ ९.१५३ ॥</p>
<p>यद्य् अपि स्यात् तु सत्-पुत्रो ऽप्य्<br>
असत्-पुत्रो ऽपि वा भवेत् [मेधातिथिपाठः - यद्य् अपि स्यात् तु सत्-पुत्रो<br>
यद्य् अपुत्रो ऽपि वा भवेत्] ।<br>
नाऽधिकं दशमाद् दद्याच्<br>
छूद्रापुत्राय धर्मतः  ॥ ९.१५४ ॥</p>
<p>ब्राह्मण-क्षत्रिय-विशां<br>
शूद्रापुत्रो न रिक्थभाक् ।<br>
यद् एवाऽस्य पिता दद्यात्<br>
तद् एवाऽस्य धनं भवेत्  ॥ ९.१५५ ॥</p>
<p>सम-वर्णासु वा जाताः<br>
सर्वे पुत्रा द्विजन्मनाम् ।<br>
उद्धारं ज्यायसे दत्त्वा<br>
भजेरन्न् इतरे समम्  ॥ ९.१५६ ॥</p>
<p>शूद्रस्य तु सवर्णैव<br>
नाऽन्या भार्या विधीयते ।<br>
तस्यां जाताः समांशाः स्युर्<br>
यदि पुत्रशतं भवेत्  ॥ ९.१५७ ॥</p>
<p>पुत्रान् द्वादश यान् आह<br>
नॄणां स्वायंभुवो मनुः ।<br>
तेषां षड् बन्धु-दायादाः<br>
षड् अदायाद-बान्धवाः  ॥ ९.१५८ ॥</p>
<p>औरसः क्षेत्रजश् चैव<br>
दत्तः कृत्रिम एव च ।<br>
गूढोत्पन्नो ऽपविद्धश् च<br>
दायादा बान्धवाश् च षट्  ॥ ९.१५९ ॥</p>
<p>कानीनश् च सहोढश् च<br>
क्रीतः पौनर्भवस् तथा ।<br>
स्वयंदत्तश् च शौद्रश् च<br>
षड् अदायाद-बान्धवाः  ॥ ९.१६० ॥</p>
<p>यादृशं फलम् आप्नोति<br>
कुप्लवैः संतरञ् जलम् ।<br>
तादृशं फलम् आप्नोति<br>
कुपुत्रैः संतरंस् तमः  ॥ ९.१६१ ॥</p>
<p>यद्य् एकरिक्थिनौ स्याताम्<br>
औरस-क्षेत्रजौ सुतौ ।<br>
यस्य यत् पैतृकं रिक्थं<br>
स तद् गृह्णीत नेतरः  ॥ ९.१६२ ॥</p>
<p>एक एवाऽउरसः पुत्रः<br>
पित्र्यस्य वसुनः प्रभुः ।<br>
शेषाणाम् आनृशंस्यार्थं<br>
प्रदद्यात् तु प्रजीवनम्  ॥ ९.१६३ ॥</p>
<p>षष्ठं तु क्षेत्रजस्याऽंशं<br>
प्रदद्यात् पैतृकाद् धनात् ।<br>
औरसो विभजन् दायं<br>
पित्र्यं पञ्चमम् एव वा  ॥ ९.१६४ ॥</p>
<p>औरस-क्षेत्रजौ पुत्रौ<br>
पितृ-रिक्थस्य भागिनौ ।<br>
दशाऽपरे तु क्रमशो<br>
गोत्र-रिक्थांशभागिनः  ॥ ९.१६५ ॥</p>
<p>स्वक्षेत्रे संस्कृतायां तु<br>
स्वयम् उत्पादयेद् +धि यम् ।<br>
तम् औरसं विजानीयात्<br>
पुत्रं प्राथमकल्पिकम्  ॥ ९.१६६ ॥</p>
<p>यस् तल्पजः प्रमीतस्य<br>
क्लीबस्य व्याधितस्य वा ।<br>
स्वधर्मेण नियुक्तायां<br>
स पुत्रः क्षेत्रजः स्मृतः  ॥ ९.१६७ ॥</p>
<p>माता पिता वा दद्यातां<br>
यम् अद्भिः पुत्रम् आपदि ।<br>
सदृशं प्रीतिसंयुक्तं<br>
स ज्ञेयो दत्त्रिमः सुतः  ॥ ९.१६८ ॥</p>
<p>सदृशं तु प्रकुर्याद् यं<br>
गुण-दोष-विचक्षणम् ।<br>
पुत्रं पुत्रगुणैर् युक्तं<br>
स विज्ञेयश् च कृत्रिमः  ॥ ९.१६९ ॥</p>
<p>उत्पद्यते गृहे यस् तु<br>
न च ज्ञायेत कस्य सः ।<br>
स गृहे गूढ उत्पन्नस्<br>
तस्य स्याद् यस्य तल्पजः  ॥ ९.१७० ॥</p>
<p>माता-पितृभ्याम् उत्सृष्टं<br>
तयोर् अन्यतरेण वा ।<br>
यं पुत्रं परिगृह्णीयाद्<br>
अपविद्धः स उच्यते  ॥ ९.१७१ ॥</p>
<p>पितृवेश्मनि कन्या तु<br>
यं पुत्रं जनयेद् रहः ।<br>
तं कानीनं वदेन् नाम्ना<br>
वोढुः कन्या-समुद्भवम्  ॥ ९.१७२ ॥</p>
<p>या गर्भिणी संस्क्रियते<br>
ज्ञाताज्ञातापि वा सती ।<br>
वोढुः स गर्भो भवति<br>
सहोढ इति चोच्यते  ॥ ९.१७३ ॥</p>
<p>क्रीणीयाद् यस् त्व् अपत्यार्थं<br>
माता-पित्रोर् यम् अन्तिकात् ।<br>
स क्रीतकः सुतस् तस्य<br>
सदृशो ऽसदृशो ऽपि वा  ॥ ९.१७४ ॥</p>
<p>या पत्या वा परित्यक्ता<br>
विधवा वा स्वयेच्छया ।<br>
उत्पादयेत् पुनर् भूत्वा<br>
स पौनर्भव उच्यते  ॥ ९.१७५ ॥</p>
<p>सा चेद् अक्षत-योनिः स्याद्<br>
गत-प्रत्यागतापि वा ।<br>
पौनर्भवेन भर्त्रा सा<br>
पुनः संस्कारम् अर्हति  ॥ ९.१७६ ॥</p>
<p>माता-पितृ-विहीनो यस्<br>
त्यक्तो वा स्याद् अकारणात् ।<br>
आत्मानम् अर्पयेद् यस्मै<br>
स्वयंदत्तस् तु स स्मृतः  ॥ ९.१७७ ॥</p>
<p>यं ब्राह्मणस् तु शूद्रायां<br>
कामाद् उत्पादयेत् सुतम् ।<br>
स पारयन्न् एव शवस्<br>
तस्मात् पारशवः स्मृतः  ॥ ९.१७८ ॥</p>
<p>दास्यां वा दासदास्यां वा<br>
यः शूद्रस्य सुतो भवेत् ।<br>
सो ऽनुज्ञातो हरेद् अंशम्<br>
इति धर्मो व्यवस्थितः  ॥ ९.१७९ ॥</p>
<p>क्षेत्रजादीन् सुतान् एतान्<br>
एकादश यथोदितान् ।<br>
पुत्रप्रतिनिधीन् आहुः<br>
क्रियालोपान् मनीषिणः  ॥ ९.१८० ॥</p>
<p>य एते ऽभिहिताः पुत्राः<br>
प्रसङ्गाद् अन्यबीजजाः ।<br>
यस्य ते बीजतो जातास्<br>
तस्य ते नेतरस्य तु  ॥ ९.१८१ ॥</p>
<p>भ्रातॄणाम् एकजातानाम्<br>
एकश् चेत् पुत्रवान् भवेत् ।<br>
सर्वांस् तांस् तेन पुत्रेण<br>
पुत्रिणो मनुर् अब्रवीत्  ॥ ९.१८२ ॥</p>
<p>सर्वासाम् एक-पत्नीनाम्<br>
एका चेत् पुत्रिणी भवेत् ।<br>
सर्वास् तास् तेन पुत्रेण<br>
प्राह पुत्रवतीर् मनुः  ॥ ९.१८३ ॥</p>
<p>श्रेयसः श्रेयसो ऽलाभे<br>
पापीयान् रिक्थम् अर्हति ।<br>
बहवश् चेत् तु सदृशाः<br>
सर्वे रिक्थस्य भागिनः  ॥ ९.१८४ ॥</p>
<p>न भ्रातरो न पितरः<br>
पुत्रा रिक्थहराः पितुः ।<br>
पिता हरेद् अपुत्रस्य<br>
रिक्थं भ्रातर एव च  ॥ ९.१८५ ॥<br>
त्रयाणाम् उदकं कार्यं<br>
त्रिषु पिण्डः प्रवर्तते ।<br>
चतुर्थः संप्रदातैषां<br>
पञ्चमो नोपपद्यते  ॥ ९.१८६ ॥</p>
<p>अनन्तरः सपिण्डाद् यस्<br>
तस्य तस्य धनं भवेत् ।<br>
अत ऊर्ध्वं सकुल्यः स्याद्<br>
आचार्यः शिष्य एव वा  ॥ ९.१८७ ॥</p>
<p>सर्वेषाम् अप्य् अभावे तु<br>
ब्राह्मणा रिक्थभागिनः ।<br>
त्रैविद्याः शुचयो दान्तास्<br>
तथा धर्मो न हीयते  ॥ ९.१८८ ॥</p>
<p>अहार्यं ब्राह्मणद्रव्यं<br>
राज्ञा नित्यम् इति स्थितिः ।<br>
इतरेषां तु वर्णानां<br>
सर्वाभावे हरेन् नृपः  ॥ ९.१८९ ॥</p>
<p>संस्थितस्याऽनपत्यस्य<br>
सगोत्रात् पुत्रम् आहरेत् ।<br>
तत्र यद् रिक्थजातं स्यात्<br>
तत् तस्मिन् प्रतिपादयेत्  ॥ ९.१९० ॥</p>
<p>द्वौ तु यौ विवदेयातां<br>
द्वाभ्यां जातौ स्त्रिया धने ।<br>
तयोर् यद् यस्य पित्र्यं स्यात्<br>
तत् स गृह्णीत नेतरः  ॥ ९.१९१ ॥</p>
<p>जनन्यां संस्थितायां तु<br>
समं सर्वे सहोदराः ।<br>
भजेरन् मातृकं रिक्थं<br>
भगिन्यश् च स-नाभयः  ॥ ९.१९२ ॥</p>
<p>यास् तासां स्युर् दुहितरस्<br>
तासाम् अपि यथार्हतः [ह्: तस्यां] ।<br>
मातामह्या धनात् किं चित्<br>
प्रदेयं प्रीतिपूर्वकम्  ॥ ९.१९३ ॥</p>
<p>अध्यग्न्य्-अध्यावाहनिकं<br>
दत्तं च प्रीतिकर्मणि ।<br>
भ्रातृ-मातृ-पितृप्राप्तं<br>
षड्विधं स्त्रीधनं स्मृतम्  ॥ ९.१९४ ॥</p>
<p>अन्वाधेयं च यद् दत्तं<br>
पत्या प्रीतेन चैव यत् ।<br>
पत्यौ जीवति वृत्तायाः<br>
प्रजायास् तद् धनं भवेत्  ॥ ९.१९५ ॥</p>
<p>ब्राह्म-दैवार्ष-गान्धर्व-<br>
प्राजापत्येषु यद् वसु ।<br>
अप्रजायाम् अतीतायां<br>
भर्तुर् एव तद् इष्यते  ॥ ९.१९६ ॥</p>
<p>यत् त्व् अस्याः स्याद् धनं दत्तं<br>
विवाहेष्व् आसुरादिषु ।<br>
अप्रजायाम् अतीतायां<br>
माता-पित्रोस् तद् इष्यते  ॥ ९.१९७ ॥</p>
<p>स्त्रियां तु यद् भवेद् वित्तं<br>
पित्रा दत्तं कथं चन ।<br>
ब्राह्मणी तद् धरेत् कन्या<br>
तदपत्यस्य वा भवेत्  ॥ ९.१९८ ॥</p>
<p>न निर्हारं स्त्रियः कुर्युः<br>
कुटुम्बाद् बहुमध्यगात् ।<br>
स्वकाद् अपि च वित्ताद् +धि<br>
स्वस्य भर्तुर् अनाज्ञया  ॥ ९.१९९ ॥</p>
<p>पत्यौ जीवति यः स्त्रीभिर्<br>
अलङ्कारो धृतो भवेत् ।<br>
न तं भजेरन् दायादा<br>
भजमानाः पतन्ति ते  ॥ ९.२०० ॥</p>
<p>अनंशौ क्लीब-पतितौ<br>
जात्यन्ध-बधिरौ तथा ।<br>
उन्मत्त-जड-मूकाश् च<br>
ये च के चिन् निर्-इन्द्रियाः  ॥ ९.२०१ ॥</p>
<p>सर्वेषाम् अपि तु न्याय्यं<br>
दातुं शक्त्या मनीषिणा ।<br>
ग्रासाच्छादनम् अत्यन्तं<br>
पतितो ह्य् अददद् भवेत्  ॥ ९.२०२ ॥</p>
<p>यद्य् अर्थिता तु दारैः स्यात्<br>
क्लीबादीनां कथं चन ।<br>
तेषाम् उत्पन्न-तन्तूनाम्<br>
अपत्यं दायम् अर्हति  ॥ ९.२०३ ॥</p>
<p>यत् किं चित् पितरि प्रेते<br>
धनं ज्येष्ठो ऽधिगच्छति ।<br>
भागो यवीयसां तत्र<br>
यदि विद्यानुपालिनः  ॥ ९.२०४ ॥</p>
<p>अविद्यानां तु सर्वेषां<br>
ईहातश् चेद् धनं भवेत् ।<br>
समस् तत्र विभागः स्याद्<br>
अपित्र्य इति धारणा  ॥ ९.२०५ ॥</p>
<p>विद्याधनं तु यद्य् अस्य<br>
तत् तस्यैव धनं भवेत् ।<br>
मैत्र्यम् औद्वाहिकं चैव<br>
माधुपर्किकम् एव च  ॥ ९.२०६ ॥</p>
<p>भ्रातॄणां यस् तु नेहेत<br>
धनं शक्तः स्वकर्मणा ।<br>
स निर्भाज्यः स्वकाद् अंशात्<br>
किं चिद् दत्त्वोपजीवनम्  ॥ ९.२०७ ॥</p>
<p>अनुपघ्नन् पितृद्रव्यं<br>
श्रमेण यद् उपार्जितम् ।<br>
स्वयम् ईहितलब्धं तन्<br>
नाऽकामो दातुम् अर्हति  ॥ ९.२०८ ॥</p>
<p>पैतृकं तु पिता द्रव्यम्<br>
अनवाप्तं यद् आप्नुयात् ।<br>
न तत् पुत्रैर् भजेत् सार्धम्<br>
अकामः स्वयम् अर्जितम्  ॥ ९.२०९ ॥</p>
<p>विभक्ताः सह जीवन्तो<br>
विभजेरन् पुनर् यदि ।<br>
समस् तत्र विभागः स्याज्<br>
ज्यैष्ठ्यं तत्र न विद्यते  ॥ ९.२१० ॥</p>
<p>येषां ज्येष्ठः कनिष्ठो वा<br>
हीयेताऽंशप्रदानतः ।<br>
म्रियेताऽन्यतरो वापि<br>
तस्य भागो न लुप्यते  ॥ ९.२११ ॥</p>
<p>सोदर्या विभजेरंस् तं<br>
समेत्य सहिताः समम् ।<br>
भ्रातरो ये च संसृष्टा<br>
भागिन्यश् च स-नाभयः  ॥ ९.२१२ ॥</p>
<p>यो ज्येष्ठो विनिकुर्वीत<br>
लोभाद् भ्रातॄन् यवीयसः ।<br>
सो ऽज्येष्ठः स्याद् अभागश् च<br>
नियन्तव्यश् च राजभिः  ॥ ९.२१३ ॥</p>
<p>सर्व एव विकर्मस्था<br>
नाऽर्हन्ति भ्रातरो धनम् ।<br>
न चाऽदत्त्वा कनिष्ठेभ्यो<br>
ज्येष्ठः कुर्वीत यौतकम्  ॥ ९.२१४ ॥</p>
<p>भ्रातॄणाम् अविभक्तानां<br>
यद्य् उत्थानं भवेत् सह ।<br>
न पुत्रभागं विषमं<br>
पिता दद्यात् कथं चन  ॥ ९.२१५ ॥</p>
<p>ऊर्ध्वं विभागाज् जातस् तु<br>
पित्र्यम् एव हरेद् धनम् ।<br>
संसृष्टास् तेन वा ये स्युर्<br>
विभजेत स तैः सह  ॥ ९.२१६ ॥</p>
<p>अनपत्यस्य पुत्रस्य<br>
माता दायम् अवाप्नुयात् ।<br>
मातर्य् अपि च वृत्तायां<br>
पितुर् माता हरेद् धनम्  ॥ ९.२१७ ॥</p>
<p>ऋणे धने च सर्वस्मिन्<br>
प्रविभक्ते यथाविधि ।<br>
पश्चाद् दृश्येत यत् किं चित्<br>
तत् सर्वं समतां नयेत्  ॥ ९.२१८ ॥</p>
<p>वस्त्रं पत्रम् अलङ्कारं<br>
कृतान्नम् उदकं स्त्रियः ।<br>
योगक्षेमं प्रचारं च<br>
न विभाज्यं प्रचक्षते  ॥ ९.२१९ ॥</p>
<p>अयम् उक्तो विभागो वः<br>
पुत्राणां च क्रियाविधिः ।<br>
क्रमशः क्षेत्रजादीनां<br>
द्यूतधर्मं निबोधत  ॥ ९.२२० ॥</p>
<p>द्यूतं समाह्वयं चैव<br>
राजा राष्ट्रान् निवारयेत् ।<br>
राजान्तकरणाव् एतौ<br>
द्वौ दोषौ पृथिवीक्षिताम्  ॥ ९.२२१ ॥</p>
<p>प्रकाशम् एतत् तास्कर्यं<br>
यद् देवन-समाह्वयौ ।<br>
तयोर् नित्यं प्रतीघाते<br>
नृपतिर् यत्नवान् भवेत्  ॥ ९.२२२ ॥</p>
<p>अप्राणिभिर् यत् क्रियते<br>
तल् लोके द्यूतम् उच्यते ।<br>
प्राणिभिः क्रियते यस् तु<br>
स विज्ञेयः समाह्वयः  ॥ ९.२२३ ॥</p>
<p>द्यूतं समाह्वयं चैव<br>
यः कुर्यात् कारयेत वा ।<br>
तान् सर्वान् घातयेद् राजा<br>
शूद्रांश् च द्विजलिङ्गिनः  ॥ ९.२२४ ॥</p>
<p>कितवान् कुशीलवान् क्रूरान्<br>
पाषण्डस्थांश् च मानवान् ।<br>
विकर्मस्थान् शौण्डिकांश् च<br>
क्षिप्रं निर्वासयेत् पुरात्  ॥ ९.२२५ ॥</p>
<p>एते राष्ट्रे वर्तमाना<br>
राज्ञः प्रछन्नतस्कराः ।<br>
विकर्मक्रियया नित्यं<br>
बाधन्ते भद्रिकाः प्रजाः  ॥ ९.२२६ ॥</p>
<p>द्यूतम् एतत् पुरा कल्पे<br>
दृष्टं वैरकरं महत् ।<br>
तस्माद् द्यूतं न सेवेत<br>
हास्यार्थम् अपि बुद्धिमान्  ॥ ९.२२७ ॥</p>
<p>प्रच्छन्नं वा प्रकाशं वा<br>
तन् निषेवेत यो नरः ।<br>
तस्य दण्डविकल्पः स्याद्<br>
यथेष्टं नृपतेस् तथा  ॥ ९.२२८ ॥</p>
<p>क्षत्र-विट्-शूद्रयोनिस् तु<br>
दण्डं दातुम् अशक्नुवन् ।<br>
आनृण्यं कर्मणा गच्छेद्<br>
विप्रो दद्याच् छनैः शनैः  ॥ ९.२२९ ॥</p>
<p>स्त्री-बालोन्मत्त-वृद्धानां<br>
दरिद्राणां च रोगिणाम् ।<br>
शिफा-विदल-रज्ज्व्-आद्यैर्<br>
विदध्यान् नृपतिर् दमम्  ॥ ९.२३० ॥</p>
<p>ये नियुक्तास् तु कार्येषु<br>
हन्युः कार्याणि कार्यिणाम् ।<br>
धनोष्मणा पच्यमानास्<br>
तान् निः-स्वान् कारयेन् नृपः  ॥ ९.२३१ ॥</p>
<p>कूटशासनकर्तॄंश् च<br>
प्रकृतीनां च दूषकान् ।<br>
स्त्री-बाल-ब्राह्मणघ्नांश् च<br>
हन्याद् द्विट्-सेविनस् तथा  ॥ ९.२३२ ॥</p>
<p>तीरितं चाऽनुशिष्टं च<br>
यत्र क्व चन यद् भवेत् ।<br>
कृतं तद् धर्मतो विद्यान्<br>
न तद् भूयो निवर्तयेत्  ॥ ९.२३३ ॥</p>
<p>अमात्याः प्राड्विवाको वा<br>
यत् कुर्युः कार्यम् अन्यथा ।<br>
तत् स्वयं नृपतिः कुर्यात्<br>
तान् सहस्रं च दण्डयेत् [मेधातिथिपाठः - तं]  ॥ ९.२३४ ॥</p>
<p>ब्रह्महा च सुरापश् च<br>
स्तेयी च गुरुतल्पगः [मेधातिथिपाठः - तस्करो गुरुतल्पगः] ।<br>
एते सर्वे पृथग् ज्ञेया<br>
महापातकिनो नराः  ॥ ९.२३५ ॥</p>
<p>चतुर्णाम् अपि चैतेषां<br>
प्रायश्चित्तम् अकुर्वताम् ।<br>
शारीरं धनसंयुक्तं<br>
दण्डं धर्म्यं प्रकल्पयेत्  ॥ ९.२३६ ॥</p>
<p>गुरुतल्पे भगः कार्यः<br>
सुरापाने सुराध्वजः ।<br>
स्तेये च श्वपदं कार्यं<br>
ब्रह्महण्य् अशिराः पुमान् [मेधातिथिपाठः - तस्करे श्वपदं कार्यं]  ॥ ९.२३७ ॥</p>
<p>असंभोज्या ह्य् असंयाज्या<br>
असंपाठ्या ऽविवाहिनः ।<br>
चरेयुः पृथिवीं दीनाः<br>
सर्वधर्मबहिष्कृताः  ॥ ९.२३८ ॥</p>
<p>ज्ञाति-संबन्धिभिस् त्व् एते<br>
त्यक्तव्याः कृत-लक्षणाः ।<br>
निर्-दया निर्-नमस्कारास्<br>
तन् मनोर् अनुशासनम्  ॥ ९.२३९ ॥</p>
<p>प्रायश्चित्तं तु कुर्वाणाः<br>
सर्ववर्णा यथोदितम् [मेधातिथिपाठः - पूर्वे वर्णा यथोदितम्] ।<br>
नाऽङ्क्या राज्ञा ललाटे स्युर्<br>
दाप्यास् तूत्तमसाहसम्  ॥ ९.२४० ॥</p>
<p>आगःसु ब्राह्मणस्यैव<br>
कार्यो मध्यमसाहसः ।<br>
विवास्यो वा भवेद् राष्ट्रात्<br>
स-द्रव्यः स-परिच्छदः  ॥ ९.२४१ ॥</p>
<p>इतरे कृतवन्तस् तु<br>
पापान्य् एतान्य् अकामतः ।<br>
सर्वस्वहारम् अर्हन्ति<br>
कामतस् तु प्रवासनम्  ॥ ९.२४२ ॥</p>
<p>नाददीत नृपः साधुर्<br>
महापातकिनो धनम् ।<br>
आददानस् तु तल् लोभात्<br>
तेन दोषेण लिप्यते  ॥ ९.२४३ ॥</p>
<p>अप्सु प्रवेश्य तं दण्डं<br>
वरुणायोपपादयेत् ।<br>
श्रुत-वृत्तोपपन्ने वा<br>
ब्राह्मणे प्रतिपादयेत्  ॥ ९.२४४ ॥</p>
<p>ईशो दण्डस्य वरुणो<br>
राज्ञां दण्डधरो हि सः ।<br>
ईशः सर्वस्य जगतो<br>
ब्राह्मणो वेदपारगः  ॥ ९.२४५ ॥</p>
<p>यत्र वर्जयते राजा<br>
पापकृद्भ्यो धनागमम् ।<br>
तत्र कालेन जायन्ते<br>
मानवा दीर्घजीविनः  ॥ ९.२४६ ॥</p>
<p>निष्पद्यन्ते च सस्यानि<br>
यथोप्तानि विशां पृथक् ।<br>
बालाश् च न प्रमीयन्ते<br>
विकृतं च न जायते  ॥ ९.२४७ ॥</p>
<p>ब्राह्मणान् बाधमानं तु<br>
कामाद् अवरवर्णजम् ।<br>
हन्याच् चित्रैर् वधोपायैर्<br>
उद्वेजनकरैर् नृपः  ॥ ९.२४८ ॥</p>
<p>यावान् अवध्यस्य वधे<br>
तावान् वध्यस्य मोक्षणे ।<br>
अधर्मो नृपतेर् दृष्टो<br>
धर्मस् तु विनियच्छतः  ॥ ९.२४९ ॥</p>
<p>उदितो ऽयं विस्तरशो<br>
मिथो विवादमानयोः ।<br>
अष्टादशसु मार्गेषु<br>
व्यवहारस्य निर्णयः  ॥ ९.२५० ॥</p>
<p>एवं धर्म्याणि कार्याणि<br>
सम्यक् कुर्वन् महीपतिः ।<br>
देशान् अलब्धांल् लिप्सेत<br>
लब्धांश् च परिपालयेत्  ॥ ९.२५१ ॥</p>
<p>सम्यङ् निविष्ट-देशस् तु<br>
कृत-दुर्गश् च शास्त्रतः ।<br>
कण्टकोद्धरणे नित्यम्<br>
आतिष्ठेद् यत्नम् उत्तमम्  ॥ ९.२५२ ॥</p>
<p>रक्षनाद् आर्यवृत्तानां<br>
कण्टकानां च शोधनात् ।<br>
नरेन्द्रास् त्रिदिवं यान्ति<br>
प्रजापालन-तत्पराः  ॥ ९.२५३ ॥</p>
<p>अशासंस् तस्करान् यस् तु<br>
बलिं गृह्णाति पार्थिवः ।<br>
तस्य प्रक्षुभ्यते राष्ट्रं<br>
स्वर्गाच् च परिहीयते  ॥ ९.२५४ ॥</p>
<p>निर्भयं तु भवेद् यस्य<br>
राष्ट्रं बाहु-बलाश्रितम् ।<br>
तस्य तद् वर्धते नित्यं<br>
सिच्यमान इव द्रुमः  ॥ ९.२५५ ॥</p>
<p>द्विविधांस् तस्करान् विद्यात्<br>
परद्रव्यापहारकान् ।<br>
प्रकाशांश् चाऽप्रकाशांश् च<br>
चार-चक्षुर् महीपतिः  ॥ ९.२५६ ॥</p>
<p>प्रकाशवञ्चकास् तेषां<br>
नानापण्योपजीविनः ।<br>
प्रच्छन्नवञ्चकास् त्व् एते<br>
ये स्तेनाटविकादयः  ॥ ९.२५७ ॥</p>
<p>उत्कोचकाश् चाऽउपधिका<br>
वञ्चकाः कितवास् तथा ।<br>
मङ्गलादेश-वृत्ताश् च<br>
भद्राश् चेक्षणिकैः सह [मेधातिथिपाठः - भद्रप्रेक्षणिकैः सह]  ॥ ९.२५८ ॥</p>
<p>असम्यक्कारिणश् चैव<br>
महामात्राश् चिकित्सकाः ।<br>
शिल्पोपचारयुक्ताश् च<br>
निपुणाः पण्ययोषितः  ॥ ९.२५९ ॥</p>
<p>एवमादीन् विजानीयात्<br>
प्रकाशांल् लोककण्टकान् [मेधातिथिपाठः - एवमाद्यान्] ।<br>
निगूढचारिणश् चाऽन्यान्<br>
अनार्यान् आर्यलिङ्गिनः  ॥ ९.२६० ॥</p>
<p>तान् विदित्वा सुचरितैर्<br>
गूढैस् तत्कर्मकारिभिः ।<br>
चारैश् चाऽनेक-संस्थानैः<br>
प्रोत्साद्य वशम् आनयेत्  ॥ ९.२६१ ॥</p>
<p>तेषां दोषान् अभिख्याप्य<br>
स्वे स्वे कर्मणि तत्त्वतः ।<br>
कुर्वीत शासनं राजा<br>
सम्यक् सारापराधतः  ॥ ९.२६२ ॥</p>
<p>न हि दण्डाद् ऋते शक्यः<br>
कर्तुं पाप-विनिग्रहः ।<br>
स्तेनानां पापबुद्धीनां<br>
निभृतं चरतां क्षितौ  ॥ ९.२६३ ॥</p>
<p>सभा-प्रपापूप-शाला-<br>
वेश-मद्यान्न-विक्रयाः ।<br>
चतुष्पथांश् चैत्यवृक्षाः<br>
समाजाः प्रेक्षणानि च  ॥ ९.२६४ ॥</p>
<p>जीर्णोद्यानान्य् अरण्यानि<br>
कारुकावेशनानि च ।<br>
शून्यानि चाऽप्य् अगाराणि<br>
वनान्य् उपवनानि च  ॥ ९.२६५ ॥</p>
<p>एवंविधान् नृपो देशान्<br>
गुल्मैः स्थावर-जङ्गमैः ।<br>
तस्करप्रतिषेधार्थं<br>
चारैश् चाऽप्य् अनुचारयेत्  ॥ ९.२६६ ॥</p>
<p>तत्सहायैर् अनुगतैर्<br>
नानाकर्मप्रवेदिभिः ।<br>
विद्याद् उत्सादयेच् चैव<br>
निपुणैः पूर्वतस्करैः  ॥ ९.२६७ ॥</p>
<p>भक्ष्य-भोज्योपदेशैश् च<br>
ब्राह्मणानां च दर्शनैः ।<br>
शौर्यकर्मापदेशैश् च<br>
कुर्युस् तेषां समागमम्  ॥ ९.२६८ ॥</p>
<p>ये तत्र नोपसर्पेयुर्<br>
मूलप्रणिहिताश् च ये ।<br>
तान् प्रसह्य नृपो हन्यात्<br>
स-मित्र-ज्ञाति-बान्धवान्  ॥ ९.२६९ ॥</p>
<p>न होढेन विना चौरं<br>
घातयेद् धार्मिको नृपः ।<br>
सहोढं सोपकरणं<br>
घातयेद् अविचारयन्  ॥ ९.२७० ॥</p>
<p>ग्रामेष्व् अपि च ये के चिच्<br>
चौराणां भक्तदायकाः ।<br>
भाण्डावकाशदाश् चैव<br>
सर्वांस् तान् अपि घातयेत्  ॥ ९.२७१ ॥</p>
<p>राष्ट्रेषु रक्षाधिकृतान्<br>
सामन्तांश् चैव चोदितान् ।<br>
अभ्याघातेषु मध्यस्थाञ्<br>
शिष्याच् चौरान् इव द्रुतम्  ॥ ९.२७२ ॥</p>
<p>यश् चाऽपि धर्मसमयात्<br>
प्रच्युतो धर्म-जीवनः ।<br>
दण्डेनैव तम् अप्य् ओषेत्<br>
स्वकाद् धर्माद् +धि विच्युतम्  ॥ ९.२७३ ॥</p>
<p>ग्रामघाते हिताभङ्गे<br>
पथि मोषाभिदर्शने ।<br>
शक्तितो नाऽभिधावन्तो<br>
निर्वास्याः स-परिच्छदाः  ॥ ९.२७४ ॥</p>
<p>राज्ञः कोशापहर्तॄंश् च<br>
प्रतिकूलेषु च स्थितान् [मेधातिथिपाठः - प्रातिकूल्येष्व् अवस्थितान्] ।<br>
घातयेद् विविधैर् दण्डैर्<br>
अरीणां चोपजापकान्  ॥ ९.२७५ ॥</p>
<p>संधिं छित्त्वा तु ये चौर्यं<br>
रात्रौ कुर्वन्ति तस्कराः [मेधातिथिपाठः - संधिं भित्त्वा] ।<br>
तेषां छित्त्वा नृपो हस्तौ<br>
तीक्ष्णे शूले निवेशयेत्  ॥ ९.२७६ ॥</p>
<p>अङ्गुलीर् ग्रन्थिभेदस्य<br>
छेदयेत् प्रथमे ग्रहे ।<br>
द्वितीये हस्त-चरणौ<br>
तृतीये वधम् अर्हति  ॥ ९.२७७ ॥</p>
<p>अग्निदान् भक्तदांश् चैव<br>
तथा शस्त्रावकाशदान् ।<br>
संनिधातॄंश् च मोषस्य<br>
हन्याच् चौरम् इवेश्वरः  ॥ ९.२७८ ॥</p>
<p>तडागभेदकं हन्याद्<br>
अप्सु शुद्धवधेन वा ।<br>
यद् वापि प्रतिसंस्कुर्याद्<br>
दाप्यस् तूत्तमसाहसम्  ॥ ९.२७९ ॥</p>
<p>कोष्ठागारायुधागार-<br>
देवतागार-भेदकान् ।<br>
हस्त्य्-अश्व-रथहर्तॄंश् च<br>
हन्याद् एवाऽविचारयन्  ॥ ९.२८० ॥</p>
<p>यस् तु पूर्वनिविष्टस्य<br>
तडागस्योदकं हरेत् ।<br>
आगमं वाप्य् अपां भिन्द्यात्<br>
स दाप्यः पूर्वसाहसम्  ॥ ९.२८१ ॥</p>
<p>समुत्सृजेद् राजमार्गे<br>
यस् त्व् अमेध्यम् अनापदि ।<br>
स द्वौ कार्षापणौ दद्याद्<br>
अमेध्यं चाशु शोधयेत्  ॥ ९.२८२ ॥</p>
<p>आपद्गतो ऽथ वा वृद्धा<br>
गर्भिणी बाल एव वा ।<br>
परिभाषणम् अर्हन्ति<br>
तच् च शोध्यम् इति स्थितिः  ॥ ९.२८३ ॥</p>
<p>चिकित्सकानां सर्वेषां<br>
मिथ्याप्रचरतां दमः ।<br>
अमानुषेषु प्रथमो<br>
मानुषेषु तु मध्यमः  ॥ ९.२८४ ॥</p>
<p>संक्रम-ध्वज-यष्टीनां<br>
प्रतिमानां च भेदकः ।<br>
प्रतिकुर्याच् च तत् सर्वं<br>
पञ्च दद्याच् छतानि च  ॥ ९.२८५ ॥</p>
<p>अदूषितानां द्रव्याणां<br>
दूषणे भेदने तथा ।<br>
मणीनाम् अपवेधे च<br>
दण्डः प्रथमसाहसः  ॥ ९.२८६ ॥</p>
<p>समैर् हि विषमं यस् तु<br>
चरेद् वै मूल्यतो ऽपि वा ।<br>
समाप्नुयाद् दमं पूर्वं<br>
नरो मध्यमम् एव वा  ॥ ९.२८७ ॥</p>
<p>बन्धनानि च सर्वाणि<br>
राजा मार्गे निवेशयेत् [मेधातिथिपाठः - राजमार्गे] ।<br>
दुःखिता यत्र दृश्येरन्<br>
विकृताः पापकारिणह्  ॥ ९.२८८ ॥</p>
<p>प्राकारस्य च भेत्तारं<br>
परिखाणां च पूरकम् ।<br>
द्वाराणां चैव भङ्क्तारं<br>
क्षिप्रम् एव प्रवासयेत्  ॥ ९.२८९ ॥</p>
<p>अभिचारेषु सर्वेषु<br>
कर्तव्यो द्विशतो दमः ।<br>
मूलकर्मणि चाऽनाप्तेः<br>
कृत्यासु विविधासु च [मेधातिथिपाठः - चाऽनाप्तैः]  ॥ ९.२९० ॥</p>
<p>अबीजविक्रयी चैव<br>
बीजोत्कृष्टा तथैव च ।<br>
मर्यादाभेदकश् चैव<br>
विकृतं प्राप्नुयाद् वधम्  ॥ ९.२९१ ॥</p>
<p>सर्वकण्टकपापिष्ठं<br>
हेमकारं तु पार्थिवः ।<br>
प्रवर्तमानम् अन्याये<br>
छेदयेल् लवशः क्षुरैः [मेधातिथिपाठः - छेदयेत् खण्डशः क्षुरैः]  ॥ ९.२९२ ॥</p>
<p>सीता-द्रव्यापहरणे<br>
शस्त्राणाम् औषधस्य च ।<br>
कालम् आसाद्य कार्यं च<br>
राजा दण्डं प्रकल्पयेत्  ॥ ९.२९३ ॥</p>
<p>स्वाम्य्-अमात्यौ पुरं राष्ट्रं<br>
कोश-दण्डौ सुहृत् तथा ।<br>
सप्त प्रकृतयो ह्य् एताः<br>
सप्ताङ्गं राज्यम् उच्यते  ॥ ९.२९४ ॥</p>
<p>सप्तानां प्रकृतीनां तु<br>
राज्यस्यासां यथाक्रमम् ।<br>
पूर्वं पूर्वं गुरुतरं<br>
जानीयाद् व्यसनं महत्  ॥ ९.२९५ ॥</p>
<p>सप्ताङ्गस्येह राज्यस्य<br>
विष्टब्धस्य त्रिदण्डवत् ।<br>
अन्योन्यगुणवैशेष्यान्<br>
न किं चिद् अतिरिच्यते  ॥ ९.२९६ ॥</p>
<p>तेषु तेषु तु कृत्येषु<br>
तत् तद् अङ्गं विशिष्यते ।<br>
येन यत् साध्यते कार्यं<br>
तत् तस्मिञ् श्रेष्ठम् उच्यते  ॥ ९.२९७ ॥</p>
<p>चारेणोत्साहयोगेन<br>
क्रिययैव च कर्मणाम् ।<br>
स्वशक्तिं परशक्तिं च<br>
नित्यं विद्यान् महीपतिः [मेधातिथिपाठः - विद्यात् परात्मनोः]  ॥ ९.२९८ ॥</p>
<p>पीडनानि च सर्वाणि<br>
व्यसनानि तथैव च ।<br>
आरभेत ततः कार्यं<br>
संचिन्त्य गुरु-लाघवम्  ॥ ९.२९९ ॥</p>
<p>आरभेतैव कर्माणि<br>
श्रान्तः श्रान्तः पुनः पुनः ।<br>
कर्माण्य् आरभमाणं हि<br>
पुरुषं श्रीर् निषेवते  ॥ ९.३०० ॥</p>
<p>कृतं त्रेतायुगं चैव<br>
द्वापरं कलिर् एव च ।<br>
राज्ञो वृत्तानि सर्वाणि<br>
राजा हि युगम् उच्यते  ॥ ९.३०१ ॥</p>
<p>कलिः प्रसुप्तो भवति<br>
स जाग्रद् द्वापरं युगम् ।<br>
कर्मस्व् अभ्युद्यतस् त्रेता<br>
विचरंस् तु कृतं युगम्  ॥ ९.३०२ ॥</p>
<p>इन्द्रस्याऽर्कस्य वायोश् च<br>
यमस्य वरुणस्य च ।<br>
चन्द्रस्याऽग्नेः पृथिव्याश् च<br>
तेजोवृत्तं नृपश् चरेत्  ॥ ९.३०३ ॥</p>
<p>वार्षिकांश् चतुरो मासान्<br>
यथेन्द्रो ऽभिप्रवर्षति ।<br>
तथाभिवर्षेत् स्वं राष्ट्रं<br>
कामैर् इन्द्रव्रतं चरन्  ॥ ९.३०४ ॥</p>
<p>अष्टौ मासान् यथादित्यस्<br>
तोयं हरति रश्मिभिः ।<br>
तथा हरेत् करं राष्ट्रान्<br>
नित्यम् अर्कव्रतं हि तत्  ॥ ९.३०५ ॥</p>
<p>प्रविश्य सर्वभूतानि<br>
यथा चरति मारुतः ।<br>
तथा चारैः प्रवेष्टव्यं<br>
व्रतम् एतद् +धि मारुतम्  ॥ ९.३०६ ॥</p>
<p>यथा यमः प्रिय-द्वेष्यौ<br>
प्राप्ते काले नियच्छति ।<br>
तथा राज्ञा नियन्तव्याः<br>
प्रजास् तद् +धि यमव्रतम्  ॥ ९.३०७ ॥</p>
<p>वरुणेन यथा पाशैर्<br>
बद्ध एवाऽभिदृश्यते ।<br>
तथा पापान् निगृह्णीयाद्<br>
व्रतम् एतद् +धि वारुणम्  ॥ ९.३०८ ॥</p>
<p>परिपूर्णं यथा चन्द्रं<br>
दृष्ट्वा हृष्यन्ति मानवाः ।<br>
तथा प्रकृतयो यस्मिन्<br>
स चान्द्रव्रतिको नृपः  ॥ ९.३०९ ॥</p>
<p>प्रतापयुक्तस् तेजस्वी<br>
नित्यं स्यात् पापकर्मसु ।<br>
दुष्टसामन्तहिंस्रश् च<br>
तद् आग्नेयं व्रतं स्मृतम्  ॥ ९.३१० ॥</p>
<p>यथा सर्वाणि भूतानि<br>
धरा धारयते समम् ।<br>
तथा सर्वाणि भूतानि<br>
बिभ्रतः पार्थिवं व्रतम्  ॥ ९.३११ ॥</p>
<p>एतैर् उपायैर् अन्यैश् च<br>
युक्तो नित्यम् अतन्द्रितः ।<br>
स्तेनान् राजा निगृह्णीयात्<br>
स्वराष्ट्रे पर एव च  ॥ ९.३१२ ॥</p>
<p>पराम् अप्य् आपदं प्राप्तो<br>
ब्राह्मणान् न प्रकोपयेत् ।<br>
ते ह्य् एनं कुपिता हन्युः<br>
सद्यः स-बल-वाहनम्  ॥ ९.३१३ ॥</p>
<p>यैः कृतः सर्वभक्ष्यो ऽग्निर्<br>
अपेयश् च महोदधिः [मेधातिथिपाठः - सर्वभक्षो] ।<br>
क्षयी चाप्यायितः सोमः<br>
को न नश्येत् प्रकोप्य तान्  ॥ ९.३१४ ॥</p>
<p>लोकान् अन्यान् सृजेयुर् ये<br>
लोकपालांश् च कोपिताः ।<br>
देवान् कुर्युर् अदेवांश् च<br>
कः क्षिण्वंस् तान् समृध्नुयात्  ॥ ९.३१५ ॥</p>
<p>यान् उपाश्रित्य तिष्ठन्ति<br>
लोका देवाश् च सर्वदा ।<br>
ब्रह्म चैव धनं येषां<br>
को हिंस्यात् ताञ् जिजीविषुः  ॥ ९.३१६ ॥</p>
<p>अविद्वांश् चैव विद्वांश् च<br>
ब्राह्मणो दैवतं महत् ।<br>
प्रणीतश् चाऽप्रणीतश् च<br>
यथाग्निर् दैवतं महत्  ॥ ९.३१७ ॥</p>
<p>श्मशानेष्व् अपि तेजस्वी<br>
पावको नैव दुष्यति ।<br>
हूयमानश् च यज्ञेषु<br>
भूय एवाऽभिवर्धते  ॥ ९.३१८ ॥</p>
<p>एवं यद्य् अप्य् अनिष्टेषु<br>
वर्तन्ते सर्वकर्मसु ।<br>
सर्वथा ब्राह्मणाः पूज्याः<br>
परमं दैवतं हि तत्  ॥ ९.३१९ ॥</p>
<p>क्षत्रस्याऽतिप्रवृद्धस्य<br>
ब्राह्मणान् प्रति सर्वशः ।<br>
ब्रह्मैव संनियन्तृ स्यात्<br>
क्षत्रं हि ब्रह्म-संभवम्  ॥ ९.३२० ॥</p>
<p>अद्भ्यो ऽग्निर् ब्रह्मतः क्षत्रम्<br>
अश्मनो लोहम् उत्थितम् ।<br>
तेषां सर्वत्रगं तेजः<br>
स्वासु योनिषु शाम्यति  ॥ ९.३२१ ॥</p>
<p>नाऽब्रह्म क्षत्रम् ऋध्नोति<br>
नाऽक्षत्रं ब्रह्म वर्धते ।<br>
ब्रह्म क्षत्रं च संपृक्तम्<br>
इह चाऽमुत्र वर्धते  ॥ ९.३२२ ॥</p>
<p>दत्त्वा धनं तु विप्रेभ्यः<br>
सर्वदण्डसमुत्थितम् ।<br>
पुत्रे राज्यं समासृज्य<br>
कुर्वीत प्रायणं रणे [मेधातिथिपाठः - समासाद्य]  ॥ ९.३२३ ॥</p>
<p>एवं चरन् सदा युक्तो<br>
राजधर्मेषु पार्थिवः ।<br>
हितेषु चैव लोकस्य<br>
सर्वान् भृत्यान् नियोजयेत् [मेधातिथिपाठः - हितेषु चैव लोकेभ्यः]  ॥ ९.३२४ ॥</p>
<p>एषो ऽखिलः कर्मविधिर्<br>
उक्तो राज्ञः सनातनः ।<br>
इमं कर्मविधिं विद्यात्<br>
क्रमशो वैश्य-शूद्रयोः  ॥ ९.३२५ ॥</p>
<p>वैश्यस् तु कृत-संस्कारः<br>
कृत्वा दारपरिग्रहम् ।<br>
वार्तायां नित्ययुक्तः स्यात्<br>
पशूनां चैव रक्षणे  ॥ ९.३२६ ॥</p>
<p>प्रजापतिर् हि वैश्याय<br>
सृष्ट्वा परिददे पशून् ।<br>
ब्राह्मणाय च राज्ञे च<br>
सर्वाः परिददे प्रजाः  ॥ ९.३२७ ॥</p>
<p>न च वैश्यस्य कामः स्यान्<br>
न रक्षेयं पशून् इति ।<br>
वैश्ये चेच्छति नाऽन्येन<br>
रक्षितव्याः कथं चन  ॥ ९.३२८ ॥</p>
<p>मणि-मुक्ता-प्रवालानां<br>
लोहानां तान्तवस्य च ।<br>
गन्धानां च रसानां च<br>
विद्याद् अर्घ-बलाबलम्  ॥ ९.३२९ ॥</p>
<p>बीजानाम् उप्तिविच् च स्यात्<br>
क्षेत्रदोष-गुणस्य च ।<br>
मानयोगं च जानीयात्<br>
तुलायोगांश् च सर्वशः  ॥ ९.३३० ॥</p>
<p>सारासारं च भाण्डानां<br>
देशानां च गुणागुणान् ।<br>
लाभालाभं च पण्यानां<br>
पशूनां परिवर्धनम्  ॥ ९.३३१ ॥</p>
<p>भृत्यानां च भृतिं विद्याद्<br>
भाषाश् च विविधा नृणां ।<br>
द्रव्याणां स्थान-योगांश् च<br>
क्रय-विक्रयम् एव च  ॥ ९.३३२ ॥</p>
<p>धर्मेण च द्रव्यवृद्धाव्<br>
आतिष्ठेद् यत्नम् उत्तमम् ।<br>
दद्याच् च सर्वभूतानाम्<br>
अन्नम् एव प्रयत्नतः  ॥ ९.३३३ ॥</p>
<p>विप्राणां वेदविदुषां<br>
गृहस्थानां यशस्विनाम् ।<br>
शुश्रूषैव तु शूद्रस्य<br>
धर्मो नैश्रेयसः परः [क्: परम्]  ॥ ९.३३४ ॥</p>
<p>शुचिर् उत्कृष्टशुश्रूषुर्<br>
मृदु-वाग् अनहंकृतः ।<br>
ब्राह्मणाद्य्-आश्रयो नित्यम्<br>
उत्कृष्टां जातिम् अश्नुते [मेधातिथिपाठः - ब्राह्मणापाश्रयो]  ॥ ९.३३५ ॥</p>
<p>एषो ऽनापदि वर्णानाम्<br>
उक्तः कर्मविधिः शुभः ।<br>
आपद्य् अपि हि यस् तेषां<br>
क्रमशस् तन् निबोधत  ॥ ९.३३६ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/smRtiH/manuH/09/">०९ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०९</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 1 03:39:53 UTC. (<a href="http://google.com/search?q=03%3a39%3a53%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
