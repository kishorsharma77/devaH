<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | ११</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/smRtiH/manuH/11/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/saMskAra/smRtiH/manuH/11/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="११" />
<meta property="og:description" content="सान्तानिकं यक्ष्यमाणम्
अध्वगं सार्ववेदसम् ।
गुर्व्-अर्थं पितृ-मात्र्-अर्थं
स्वाध्यायार्थ्य् उपतापिनः ॥ ११.१ ॥
न वै तान् स्नातकान् विद्याद्
ब्राह्मणान् धर्मभिक्षुकान् ।
निःस्वेभ्यो देयम् एतेभ्यो
दानं विद्याविशेषतः ॥ ११.२ ॥
एतेभ्यो हि द्विजाग्र्येभ्यो
देयम् अन्नं स-दक्षिणम् ।
इतरेभ्यो बहिर्वेदि
कृतान्नं देयम् उच्यते ॥ ११.३ ॥
सर्वरत्नानि राजा तु
यथार्हं प्रतिपादयेत् ।
ब्राह्मणान् वेदविदुषो
यज्ञार्थं चैव दक्षिणाम् ॥ ११.४ ॥
कृत-दारो ऽपरान् दारान्
भिक्षित्वा यो ऽधिगच्छति ।
रति-मात्रं फलं तस्य
द्रव्यदातुस् तु संततिः ॥ ११." />
<meta property="og:type" content="article" />
<meta property="og:url" content="https://vvasuki.github.io/saMskAra/smRtiH/manuH/11/" /><meta property="article:section" content="smRtiH" />



<meta itemprop="name" content="११">
<meta itemprop="description" content="सान्तानिकं यक्ष्यमाणम्
अध्वगं सार्ववेदसम् ।
गुर्व्-अर्थं पितृ-मात्र्-अर्थं
स्वाध्यायार्थ्य् उपतापिनः ॥ ११.१ ॥
न वै तान् स्नातकान् विद्याद्
ब्राह्मणान् धर्मभिक्षुकान् ।
निःस्वेभ्यो देयम् एतेभ्यो
दानं विद्याविशेषतः ॥ ११.२ ॥
एतेभ्यो हि द्विजाग्र्येभ्यो
देयम् अन्नं स-दक्षिणम् ।
इतरेभ्यो बहिर्वेदि
कृतान्नं देयम् उच्यते ॥ ११.३ ॥
सर्वरत्नानि राजा तु
यथार्हं प्रतिपादयेत् ।
ब्राह्मणान् वेदविदुषो
यज्ञार्थं चैव दक्षिणाम् ॥ ११.४ ॥
कृत-दारो ऽपरान् दारान्
भिक्षित्वा यो ऽधिगच्छति ।
रति-मात्रं फलं तस्य
द्रव्यदातुस् तु संततिः ॥ ११.">

<meta itemprop="wordCount" content="4665">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="११"/>
<meta name="twitter:description" content="सान्तानिकं यक्ष्यमाणम्
अध्वगं सार्ववेदसम् ।
गुर्व्-अर्थं पितृ-मात्र्-अर्थं
स्वाध्यायार्थ्य् उपतापिनः ॥ ११.१ ॥
न वै तान् स्नातकान् विद्याद्
ब्राह्मणान् धर्मभिक्षुकान् ।
निःस्वेभ्यो देयम् एतेभ्यो
दानं विद्याविशेषतः ॥ ११.२ ॥
एतेभ्यो हि द्विजाग्र्येभ्यो
देयम् अन्नं स-दक्षिणम् ।
इतरेभ्यो बहिर्वेदि
कृतान्नं देयम् उच्यते ॥ ११.३ ॥
सर्वरत्नानि राजा तु
यथार्हं प्रतिपादयेत् ।
ब्राह्मणान् वेदविदुषो
यज्ञार्थं चैव दक्षिणाम् ॥ ११.४ ॥
कृत-दारो ऽपरान् दारान्
भिक्षित्वा यो ऽधिगच्छति ।
रति-मात्रं फलं तस्य
द्रव्यदातुस् तु संततिः ॥ ११."/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/smRtiH\/manuH\/11\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/11.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <script src="/saMskAra/webpack_dist/search-bundle.js"></script>

    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/smRtiH/manuH/11/" />
    <link rel="alternate" hreflang="sa-Deva" href="https://vvasuki.github.io/saMskAra/smRtiH/manuH/11/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/smRtiH/manuH/11/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/smRtiH/manuH/11/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/smRtiH/manuH/11/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/smRtiH/manuH/11/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/smRtiH/manuH/11/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/smRtiH/manuH/11/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/smRtiH/manuH/11/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/smRtiH/manuH/11/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/smRtiH/manuH/11/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/smRtiH/manuH/11/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/smRtiH/manuH/11/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/smRtiH/manuH/11/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/smRtiH/manuH/11/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/smRtiH/manuH/11/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/smRtiH/manuH/11/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/smRtiH/manuH/11/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/smRtiH/manuH/11/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vvasuki.github.io/saMskAra/smRtiH/manuH/11/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/smRtiH/manuH/11/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> ११</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="११">११</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/content/smRtiH/manuH/11.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>सान्तानिकं यक्ष्यमाणम्<br>
अध्वगं सार्ववेदसम् ।<br>
गुर्व्-अर्थं पितृ-मात्र्-अर्थं<br>
स्वाध्यायार्थ्य् उपतापिनः  ॥ ११.१ ॥</p>
<p>न वै तान् स्नातकान् विद्याद्<br>
ब्राह्मणान् धर्मभिक्षुकान् ।<br>
निःस्वेभ्यो देयम् एतेभ्यो<br>
दानं विद्याविशेषतः  ॥ ११.२ ॥</p>
<p>एतेभ्यो हि द्विजाग्र्येभ्यो<br>
देयम् अन्नं स-दक्षिणम् ।<br>
इतरेभ्यो बहिर्वेदि<br>
कृतान्नं देयम् उच्यते  ॥ ११.३ ॥</p>
<p>सर्वरत्नानि राजा तु<br>
यथार्हं प्रतिपादयेत् ।<br>
ब्राह्मणान् वेदविदुषो<br>
यज्ञार्थं चैव दक्षिणाम्  ॥ ११.४ ॥</p>
<p>कृत-दारो ऽपरान् दारान्<br>
भिक्षित्वा यो ऽधिगच्छति ।<br>
रति-मात्रं फलं तस्य<br>
द्रव्यदातुस् तु संततिः  ॥ ११.५ ॥</p>
<p>धनानि तु यथाशक्ति<br>
विप्रेषु प्रतिपादयेत् [नोत् इन् म्] ।<br>
वेदवित्सु विविक्तेषु<br>
प्रेत्य स्वर्गं समश्नुते [नोत् इन् म्]  ॥ ११.६ ॥</p>
<p>यस्य त्रैवार्षिकं भक्तं<br>
पर्याप्तं भृत्यवृत्तये ।<br>
अधिकं वापि विद्येत<br>
स सोमं पातुम् अर्हति  ॥ ११.७ [०६ मेधातिथिपाठे] ॥<br>
अतः स्वल्पीयसि द्रव्ये<br>
यः सोमं पिबति द्विजः ।<br>
स पीतसोम-पूर्वो ऽपि<br>
न तस्याप्नोति तत्फलम्  ॥ ११.८ [०७ मेधातिथिपाठे] ॥</p>
<p>शक्तः परजने दाता<br>
स्वजने दुःखजीविनि ।<br>
मध्व्-आपातो विषास्वादः<br>
स धर्म-प्रतिरूपकः  ॥ ११.९ [०८ मेधातिथिपाठे] ॥</p>
<p>भृत्यानाम् उपरोधेन<br>
यत् करोत्य् और्ध्वदेहिकम् ।<br>
तद् भवत्य् असुखोदर्कं<br>
जीवतश् च मृतस्य च  ॥ ११.१० [०९ मेधातिथिपाठे] ॥</p>
<p>यज्ञश् चेत् प्रतिरुद्धः स्याद्<br>
एकेनाऽङ्गेन यज्वनः ।<br>
ब्राह्मणस्य विशेषेन<br>
धार्मिके सति राजनि  ॥ ११.११ [१० मेधातिथिपाठे] ॥</p>
<p>यो वैश्यः स्याद् बहुपशुर्<br>
हीन-क्रतुर् असोमपः ।<br>
कुटुम्बात् तस्य तद् द्रव्यम्<br>
आहरेद् यज्ञसिद्धये  ॥ ११.१२ [११ मेधातिथिपाठे] ॥</p>
<p>आहरेत् त्रीणि वा द्वे वा<br>
कामं शूद्रस्य वेश्मनः ।<br>
न हि शूद्रस्य यज्ञेषु<br>
कश् चिद् अस्ति परिग्रहः  ॥ ११.१३ [१२ मेधातिथिपाठे] ॥</p>
<p>यो ऽनाहिताग्निः शतगुर्<br>
अयज्वा च सहस्रगुः [क्:अयज्ञश्] ।<br>
तयोर् अपि कुटुम्बाभ्याम्<br>
आहरेद् अविचारयन्  ॥ ११.१४ [१३ मेधातिथिपाठे] ॥</p>
<p>आदान-नित्याच् चादातुर्<br>
आहरेद् अप्रयच्छतः ।<br>
तथा यशो ऽस्य प्रथते<br>
धर्मश् चैव प्रवर्धते  ॥ ११.१५ [१४ मेधातिथिपाठे] ॥</p>
<p>तथाऐव सप्तमे भक्ते<br>
भक्तानि षड् अनश्नता ।<br>
अश्वस्तनविधानेन<br>
हर्तव्यं हीन-कर्मणः  ॥ ११.१६ [१५ मेधातिथिपाठे] ॥</p>
<p>खलात् क्षेत्राद् अगाराद् वा<br>
यतो वाप्य् उपलभ्यते ।<br>
आख्यातव्यं तु तत् तस्मै<br>
पृच्छते यदि पृच्छति  ॥ ११.१७ [१६ मेधातिथिपाठे] ॥</p>
<p>ब्राह्मणस्वं न हर्तव्यं<br>
क्षत्रियेण कदा चन ।<br>
दस्यु-निष्क्रिययोस् तु स्वम्<br>
अजीवन् हर्तुम् अर्हति  ॥ ११.१८ [१७ मेधातिथिपाठे] ॥</p>
<p>यो ऽसाधुभ्यो ऽर्थम् आदाय<br>
साधुभ्यः संप्रयच्छति ।<br>
स कृत्वा प्लवम् आत्मानं<br>
संतारयति ताव् उभौ  ॥ ११.१९ [१८ मेधातिथिपाठे] ॥</p>
<p>यद् धनं यज्ञशीलानां<br>
देवस्वं तद् विदुर् बुधाः ।<br>
अयज्वनां तु यद् वित्तम्<br>
आसुरस्वं तद् उच्यते  ॥ ११.२० [१९ मेधातिथिपाठे] ॥</p>
<p>न तस्मिन् धारयेद् दण्डं<br>
धार्मिकः पृथिवीपतिः ।<br>
क्षत्रियस्य हि बालिश्याद्<br>
ब्राह्मणः सीदति क्षुधा  ॥ ११.२१ [२० मेधातिथिपाठे] ॥</p>
<p>तस्य भृत्यजनं ज्ञात्वा<br>
स्वकुटुम्बान् महीपतिः ।<br>
श्रुत-शीले च विज्ञाय<br>
वृत्तिं धर्म्यां प्रकल्पयेत्  ॥ ११.२२ [२१ मेधातिथिपाठे] ॥</p>
<p>कल्पयित्वास्य वृत्तिं च<br>
रक्षेद् एनं समन्ततः ।<br>
राजा हि धर्मषड्भागं<br>
तस्मात् प्राप्नोति रक्षितात्  ॥ ११.२३ [२२ मेधातिथिपाठे] ॥</p>
<p>न यज्ञार्थं धनं शूद्राद्<br>
विप्रो भिक्षेत कर्हि चित् ।<br>
यजमानो हि भिक्षित्वा<br>
चण्डालः प्रेत्य जायते  ॥ ११.२४ [२३ मेधातिथिपाठे] ॥</p>
<p>याज्ञार्थम् अर्थं भिक्षित्वा<br>
यो न सर्वं प्रयच्छति ।<br>
स याति भासतां विप्रः<br>
काकतां वा शतं समाः  ॥ ११.२५ [२४ मेधातिथिपाठे] ॥</p>
<p>देवस्वं ब्राह्मणस्वं वा<br>
लोभेनोपहिनस्ति यः ।<br>
स पापात्मा परे लोके<br>
गृध्रोच्छिष्टेन जीवति  ॥ ११.२६ [२५ मेधातिथिपाठे] ॥</p>
<p>इष्टिं वैश्वानरीं नित्यं<br>
निर्वपेद् अब्दपर्यये ।<br>
कॢप्तानां पशु-सोमानां<br>
निष्कृत्यर्थम् असंभवे  ॥ ११.२७ [२६ मेधातिथिपाठे] ॥</p>
<p>आपत्कल्पेन यो धर्मं<br>
कुरुते ऽनापदि द्विजः ।<br>
स नाप्नोति फलं तस्य<br>
परत्रेति विचारितम्  ॥ ११.२८ [२७ मेधातिथिपाठे] ॥</p>
<p>विश्वैश् च देवैः साध्यैश् च<br>
ब्राह्मणैश् च महर्षिभिः ।<br>
आपत्सु मरणाद् भीतैर्<br>
विधेः प्रतिनिधिः कृतः  ॥ ११.२९ [२८ मेधातिथिपाठे] ॥</p>
<p>प्रभुः प्रथमकल्पस्य<br>
यो ऽनुकल्पेन वर्तते ।<br>
न सांपरायिकं तस्य<br>
दुर्-मतेर् विद्यते फलम्  ॥ ११.३० [२९ मेधातिथिपाठे] ॥</p>
<p>न ब्राह्मणो वेदयेत<br>
किं चिद् राजनि धर्मवित् ।<br>
स्ववीर्येणैव ताञ् शिष्यान्<br>
मानवान् अपकारिणः  ॥ ११.३१ [३० मेधातिथिपाठे] ॥</p>
<p>स्ववीर्याद् राजवीर्याच् च<br>
स्ववीर्यं बलवत्तरम् ।<br>
तस्मात् स्वेनैव वीर्येण<br>
निगृह्णीयाद् अरीन् द्विजः  ॥ ११.३२ [३१ मेधातिथिपाठे] ॥<br>
श्रुतीर् अथर्वाङ्गिरसीः<br>
कुर्याद् इत्य् अविचारयन् ।<br>
वाक्शस्त्रं वै ब्राह्मणस्य<br>
तेन हन्याद् अरीन् द्विजः  ॥ ११.३३ [३२ मेधातिथिपाठे] ॥</p>
<p>क्षत्रियो बाहुवीर्येण<br>
तरेद् आपदम् आत्मनः ।<br>
धनेन वैश्य-शूद्रौ तु<br>
जप-होमैर् द्विजोत्तमः  ॥ ११.३४ [३३ मेधातिथिपाठे] ॥</p>
<p>विधाता शासिता वक्ता<br>
मैत्रो ब्राह्मण उच्यते ।<br>
तस्मै नाऽकुशलं ब्रूयान्<br>
न शुष्कां गिरम् ईरयेत्  ॥ ११.३५ [३४ मेधातिथिपाठे] ॥</p>
<p>न वै कन्या न युवतिर्<br>
नाऽल्प-विद्यो न बालिशः ।<br>
होता स्याद् अग्निहोत्रस्य<br>
नार्तो नाऽसंस्कृतस् तथा  ॥ ११.३६ [३५ मेधातिथिपाठे] ॥</p>
<p>नरके हि पतन्त्य् एते<br>
जुह्वन्तः स च यस्य तत् [मेधातिथिपाठः - जुह्वतः] ।<br>
तस्माद् वैतानकुशलो<br>
होता स्याद् वेदपारगः  ॥ ११.३७ [३६ मेधातिथिपाठे] ॥</p>
<p>प्राजापत्यम् अदत्त्वाश्वम्<br>
अग्न्याधेयस्य दक्षिणाम् ।<br>
अनाहिताग्निर् भवति<br>
ब्राह्मणो विभवे सति  ॥ ११.३८ [३७ मेधातिथिपाठे] ॥</p>
<p>पुण्यान्य् अन्यानि कुर्वीत<br>
श्रद्दधानो जितेन्द्रियः ।<br>
न त्व् अल्प-दक्षिणैर् यज्ञैर्<br>
यजेतेह कथं चन  ॥ ११.३९ [३८ मेधातिथिपाठे] ॥</p>
<p>इन्द्रियाणि यशः स्वर्गम्<br>
आयुः कीर्तिं प्रजाः पशून् ।<br>
हन्त्य् अल्प-दक्षिणो यज्ञस्<br>
तस्मान् नाऽल्प-धनो यजेत्  ॥ ११.४० [३९ मेधातिथिपाठे] ॥</p>
<p>अग्निहोत्र्य् अपविध्याऽग्नीन्<br>
ब्राह्मणः कामकारतः ।<br>
चान्द्रायणं चरेन् मासं<br>
वीरहत्यासमं हि तत्  ॥ ११.४१ [४० मेधातिथिपाठे] ॥</p>
<p>ये शूद्राद् अधिगम्याऽर्थम्<br>
अग्निहोत्रम् उपासते ।<br>
ऋत्विजस् ते हि शूद्राणां<br>
ब्रह्मवादिषु गर्हिताः  ॥ ११.४२ [४१ मेधातिथिपाठे] ॥</p>
<p>तेषां सततम् अज्ञानां<br>
वृषलाग्न्युपसेविनाम् ।<br>
पदा मस्तकम् आक्रम्य<br>
दाता दुर्गाणि संतरेत्  ॥ ११.४३ [४२ मेधातिथिपाठे] ॥</p>
<p>अकुर्वन् विहितं कर्म<br>
निन्दितं च समाचरन् ।<br>
प्रसक्तश् चेन्द्रियार्थेषु<br>
प्रायश्चित्तीयते नरः [मेधातिथिपाठः - प्रसज्जन् इन्द्रियार्थेषु]  ॥ ११.४४ [४३ मेधातिथिपाठे] ॥</p>
<p>अकामतः कृते पापे<br>
प्रायश्चित्तं विदुर् बुधाः ।<br>
कामकारकृते ऽप्य् आहुर्<br>
एके श्रुतिनिदर्शनात्  ॥ ११.४५ [४४ मेधातिथिपाठे] ॥</p>
<p>अकामतः कृतं पापं<br>
वेदाभ्यासेन शुध्यति ।<br>
कामतस् तु कृतं मोहात्<br>
प्रायश्चित्तैः पृथग्विधैः  ॥ ११.४६ [४५ मेधातिथिपाठे] ॥</p>
<p>प्रायश्चित्तीयतां प्राप्य<br>
दैवात् पूर्वकृतेन वा ।<br>
न संसर्गं व्रजेत् सद्भिः<br>
प्रायश्चित्ते ऽकृते द्विजः  ॥ ११.४७ [४६ मेधातिथिपाठे] ॥</p>
<p>इह दुश्चरितैः के चित्<br>
के चित् पूर्वकृतैस् तथा ।<br>
प्राप्नुवन्ति दुर्-आत्मानो<br>
नरा रूपविपर्ययम्  ॥ ११.४८ [४७ मेधातिथिपाठे] ॥</p>
<p>सुवर्णचौरः कौनख्यं<br>
सुरापः श्यावदन्तताम् ।<br>
ब्रह्महा क्षयरोगित्वं<br>
दौश्चर्म्यं गुरुतल्पगः  ॥ ११.४९ [४८ मेधातिथिपाठे] ॥</p>
<p>पिशुनः पौतिनासिक्यं<br>
सूचकः पूतिवक्त्रताम् ।<br>
धान्यचौरो ऽङ्गहीनत्वम्<br>
आतिरैक्यं तु मिश्रकः  ॥ ११.५० [४९ मेधातिथिपाठे] ॥</p>
<p>अन्नहर्तामयावित्वं<br>
मौक्यं वागपहारकः ।<br>
वस्त्रापहारकः श्वैत्र्यं<br>
पङ्गुताम् अश्वहारकः  ॥ ११.५१ [५० मेधातिथिपाठे] ॥</p>
<p>एवं कर्मविशेषेण<br>
जायन्ते सद्विगर्हिताः ।<br>
जड-मूकान्ध-बधिरा<br>
विकृताकृतयस् तथा  ॥ ११.५२ [५१ मेधातिथिपाठे] ॥</p>
<p>चरितव्यम् अतो नित्यं<br>
प्रायश्चित्तं विशुद्धये ।<br>
निन्द्यैर् हि लक्षणैर् युक्ता<br>
जायन्ते ऽनिष्कृतैनसः  ॥ ११.५३ [५२ मेधातिथिपाठे] ॥</p>
<p>ब्रह्महत्या सुरापानं<br>
स्तेयं गुर्वङ्गनागमः ।<br>
महान्ति पातकान्य् आहुः<br>
संसर्गश् चाऽपि तैः सह  ॥ ११.५४ [५३ मेधातिथिपाठे] ॥</p>
<p>अनृतं च समुत्कर्षे<br>
राजगामि च पैशुनम् ।<br>
गुरोश् चालीक-निर्बन्धः<br>
समानि ब्रह्महत्यया  ॥ ११.५५ [५४ मेधातिथिपाठे] ॥</p>
<p>ब्रह्मोज्झता वेदनिन्दा<br>
कौटसाक्ष्यं सुहृद्वधः ।<br>
गर्हितानाद्ययोर् जग्धिः<br>
सुरापानसमानि षट्  ॥ ११.५६ [५५ मेधातिथिपाठे] ॥</p>
<p>निक्षेपस्याऽपहरणं<br>
नराश्व-रजतस्य च ।<br>
भूमि-वज्र-मणीनां च<br>
रुक्मस्तेयसमं स्मृतम्  ॥ ११.५७ [५६ मेधातिथिपाठे] ॥</p>
<p>रेतःसेकः स्वयोनीषु<br>
कुमारीष्व् अन्त्यजासु च ।<br>
सख्युः पुत्रस्य च स्त्रीषु<br>
गुरुतल्पसमं विदुः  ॥ ११.५८ [५७ मेधातिथिपाठे] ॥</p>
<p>गोवधो ऽयाज्य-संयाज्यं<br>
पारदार्यात्मविक्रयः ।<br>
गुरु-मातृ-पितृ-त्यागः<br>
स्वाध्यायाग्न्योः सुतस्य च  ॥ ११.५९ [५८ मेधातिथिपाठे] ॥</p>
<p>परिवित्तितानुजे ऽनूढे<br>
परिवेदनम् एव च ।<br>
तयोर् दानं च कन्यायास्<br>
तयोर् एव च याजनम्  ॥ ११.६० [५९ मेधातिथिपाठे] ॥</p>
<p>कन्याया दूषणं चैव<br>
वार्धुष्यं व्रतलोपनम् ।<br>
तडागाराम-दाराणाम्<br>
अपत्यस्य च विक्रयः  ॥ ११.६१ [६० मेधातिथिपाठे] ॥</p>
<p>व्रात्यता बान्धवत्यागो<br>
भृत्याध्यापनम् एव च ।<br>
भृत्या चाऽध्ययनादानम्<br>
अपण्यानां च विक्रयः [मेधातिथिपाठः - भृताच् चाऽध्ययनादानम्]  ॥ ११.६२ [६१ मेधातिथिपाठे] ॥</p>
<p>सर्वाकारेष्व् अधीकारो<br>
महायन्त्रप्रवर्तनम् ।<br>
हिंसौषधीनां स्त्र्य्-आजीवो<br>
ऽभिचारो मूलकर्म च  ॥ ११.६३ [६२ मेधातिथिपाठे] ॥</p>
<p>इन्धनार्थम् अशुष्काणां<br>
द्रुमाणाम् अवपातनम् ।<br>
आत्मार्थं च क्रियारम्भो<br>
निन्दितान्नादनं तथा  ॥ ११.६४ [६३ मेधातिथिपाठे] ॥</p>
<p>अनाहिताग्निता स्तेयम्<br>
ऋणानाम् अनपक्रिया ।<br>
असच्-छाष्ट्राधिगमनं<br>
कौशीलव्यस्य च क्रिया  ॥ ११.६५ [६४ मेधातिथिपाठे] ॥<br>
धान्य-कुप्य-पशुस्तेयं<br>
मद्यपस्त्रीनिषेवणम् ।<br>
स्त्री-शूद्र-विट्-क्षत्रवधो<br>
नास्तिक्यं चोपपातकम्  ॥ ११.६६ [६५ मेधातिथिपाठे] ॥</p>
<p>ब्राह्मणस्य रुजः कृत्वा<br>
घ्रातिर् अघ्रेय-मद्ययोः [मेधातिथिपाठः - रुजःकृत्यं] ।<br>
जैह्म्यं च मैथुनं पुंसि<br>
जातिभ्रंशकरं स्मृतम्  ॥ ११.६७ [६६ मेधातिथिपाठे] ॥</p>
<p>खराश्वोष्ट्र-मृगेभानाम्<br>
अजाविकवधस् तथा ।<br>
संकरीकरणं ज्ञेयं<br>
मीनाहि-महिषस्य च  ॥ ११.६८ [६७ मेधातिथिपाठे] ॥</p>
<p>निन्दितेभ्यो धनादानं<br>
वाणिज्यं शूद्रसेवनम् ।<br>
अपात्रीकरणं ज्ञेयम्<br>
असत्यस्य च भाषणम्  ॥ ११.६९ [६८ मेधातिथिपाठे] ॥</p>
<p>कृमि-कीट-वयो-हत्या<br>
मद्यानुगतभोजनम् ।<br>
फलैधः-कुसुम-स्तेयम्<br>
अधैर्यं च मलावहम्  ॥ ११.७० [६९ मेधातिथिपाठे] ॥</p>
<p>एतान्य् एनांसि सर्वाणि<br>
यथोक्तानि पृथक् पृथक् ।<br>
यैर् यैर् व्रतैर् अपोह्यन्ते<br>
तानि सम्यङ् निबोधत  ॥ ११.७१ [७० मेधातिथिपाठे] ॥</p>
<p>ब्रह्महा द्वादश समाः<br>
कुटीं कृत्वा वने वसेत् ।<br>
भैक्षाश्य् आत्मविशुद्ध्यर्थं<br>
कृत्वा शवशिरो ध्वजम्  ॥ ११.७२ [७१ मेधातिथिपाठे] ॥</p>
<p>लक्ष्यं शस्त्रभृतां वा स्याद्<br>
विदुषाम् इच्छयात्मनः ।<br>
प्रास्येद् आत्मानम् अग्नौ वा<br>
समिद्धे त्रिर् अवाक्-शिराः  ॥ ११.७३ [७२ मेधातिथिपाठे] ॥</p>
<p>यजेत वाश्वमेधेन<br>
स्वर्जिता गोसवेन वा ।<br>
अभिजिद्-विश्वजिद्भ्यां वा<br>
त्रिवृताग्निष्टुतापि वा  ॥ ११.७४ [७३ मेधातिथिपाठे] ॥</p>
<p>जपन् वान्यतमं वेदं<br>
योजनानां शतं व्रजेत् ।<br>
ब्रह्महत्यापनोदाय<br>
मितभुङ् नियतेन्द्रियः  ॥ ११.७५ [७४ मेधातिथिपाठे] ॥</p>
<p>सर्वस्वं वेदविदुषे<br>
ब्राह्मणायोपपादयेत् ।<br>
धनं हि जीवनायाऽलं<br>
गृहं वा स-परिच्छदम्  ॥ ११.७६ [७५ मेधातिथिपाठे] ॥</p>
<p>हविष्यभुग् वानुसरेत्<br>
प्रतिस्रोतः सरस्वतीम् ।<br>
जपेद् वा नियताहारस्<br>
त्रिर् वै वेदस्य संहिताम्  ॥ ११.७७ [७६ मेधातिथिपाठे] ॥</p>
<p>कृत-वापनो निवसेद्<br>
ग्रामान्ते गोव्रजे ऽपि वा ।<br>
आश्रमे वृक्षमूले वा<br>
गो-ब्राह्मणहिते रतः  ॥ ११.७८ [७७ मेधातिथिपाठे] ॥</p>
<p>ब्राह्मणार्थे गवार्थे वा<br>
सद्यः प्राणान् परित्यजेत् [मेधातिथिपाठः - संयक् प्राणान्] ।<br>
मुच्यते ब्रह्महत्याया<br>
गोप्ता गोर् ब्राह्मणस्य च  ॥ ११.७९ [७८ मेधातिथिपाठे] ॥</p>
<p>त्रिवारं प्रतिरोद्धा वा<br>
सर्वस्वम् अवजित्य वा [मेधातिथिपाठः - त्र्यवरं] ।<br>
विप्रस्य तन्निमित्ते वा<br>
प्राणालाभे विमुच्यते [मेधातिथिपाठः - प्राणालाभे ऽपि मुच्यते]  ॥ ११.८० [७९ मेधातिथिपाठे] ॥</p>
<p>एवं दृढ-व्रतो नित्यं<br>
ब्रह्मचारी समाहितः ।<br>
समाप्ते द्वादशे वर्षे<br>
ब्रह्महत्यां व्यपोहति  ॥ ११.८१ [८० मेधातिथिपाठे] ॥</p>
<p>शिष्ट्वा वा भूमिदेवानां<br>
नरदेवसमागमे ।<br>
स्वम् एनो ऽवभृथस्नातो<br>
हयमेधे विमुच्यते  ॥ ११.८२ [८१ मेधातिथिपाठे] ॥</p>
<p>धर्मस्य ब्राह्मणो मूलम्<br>
अग्रं राजन्य उच्यते ।<br>
तस्मात् समागमे तेषाम्<br>
एनो विख्याप्य शुध्यति  ॥ ११.८३ [८२ मेधातिथिपाठे] ॥</p>
<p>ब्रह्मणः संभवेनैव<br>
देवानाम् अपि दैवतम् ।<br>
प्रमाणं चैव लोकस्य<br>
ब्रह्मात्रैव हि कारणम्  ॥ ११.८४ [८३ मेधातिथिपाठे] ॥</p>
<p>तेषां वेदविदो ब्रूयुस्<br>
त्रयो ऽप्य् एनः सुनिष्कृतिम् ।<br>
सा तेषां पावनाय स्यात्<br>
पवित्रा विदुषां हि वाक् [मेधातिथिपाठः - पवित्रं]  ॥ ११.८५ [८४ मेधातिथिपाठे] ॥</p>
<p>अतो ऽन्यतमम् आस्थाय<br>
विधिं विप्रः समाहितः ।<br>
ब्रह्महत्याकृतं पापं<br>
व्यपोहत्य् आत्मवत्तया  ॥ ११.८६ [८५ मेधातिथिपाठे] ॥</p>
<p>हत्वा गर्भम् अविज्ञातम्<br>
एतद् एव व्रतं चरेत् ।<br>
राजन्य-वैश्यौ चेजानाव्<br>
आत्रेयीम् एव च स्त्रियम्  ॥ ११.८७ [८६ मेधातिथिपाठे] ॥</p>
<p>उक्त्वा चैवाऽनृतं साक्ष्ये<br>
प्रतिरुध्य गुरुं तथा [मेधातिथिपाठः - प्रतिरभ्य] ।<br>
अपहृत्य च निःक्षेपं<br>
कृत्वा च स्त्री-सुहृद्-वधम् [मेधातिथिपाठः - निक्षेपं]  ॥ ११.८८ [८७ मेधातिथिपाठे] ॥</p>
<p>इयं विशुद्धिर् उदिता<br>
प्रमाप्याऽकामतो द्विजम् ।<br>
कामतो ब्राह्मणवधे<br>
निष्कृतिर् न विधीयते  ॥ ११.८९ [८८ मेधातिथिपाठे] ॥</p>
<p>सुरां पीत्वा द्विजो मोहाद्<br>
अग्नि-वर्णां सुरां पिबेत् ।<br>
तया स काये निर्दग्धे<br>
मुच्यते किल्बिषात् ततः  ॥ ११.९० [८९ मेधातिथिपाठे] ॥</p>
<p>गोमूत्रम् अग्नि-वर्णं वा<br>
पिबेद् उदकम् एव वा ।<br>
पयो घृतं वा० मरणाद्<br>
गोशकृद्रसम् एव वा  ॥ ११.९१ [९० मेधातिथिपाठे] ॥</p>
<p>कणान् वा भक्षयेद् अब्दं<br>
पिण्याकं वा सकृन् निशि ।<br>
सुरापानापनुत्त्यर्थं<br>
वालवासा जटी ध्वजी  ॥ ११.९२ [९१ मेधातिथिपाठे] ॥</p>
<p>सुरा वै मलम् अन्नानां<br>
पाप्मा च मलम् उच्यते ।<br>
तस्माद् ब्राह्मण-राजन्यौ<br>
वैश्यश् च न सुरां पिबेत्  ॥ ११.९३ [९२ मेधातिथिपाठे] ॥</p>
<p>गौडी पैष्टी च माध्वी च<br>
विज्ञेया त्रिविधा सुरा ।<br>
यथैवैका तथा सर्वा<br>
न पातव्या द्विजोत्तमैः  ॥ ११.९४ [९३ मेधातिथिपाठे] ॥</p>
<p>यक्ष-रक्षः-पिशाचान्नं<br>
मद्यं मांसं सुरासवम् ।<br>
तद् ब्राह्मणेन नाऽत्तव्यं<br>
देवानाम् अश्नता हविः  ॥ ११.९५ [९४ मेधातिथिपाठे] ॥</p>
<p>अमेध्ये वा पतेन् मत्तो<br>
वैदिकं वाप्य् उदाहरेत् ।<br>
अकार्यम् अन्यत् कुर्याद् वा<br>
ब्राह्मणो मदमोहितः  ॥ ११.९६ [९५ मेधातिथिपाठे] ॥</p>
<p>यस्य कायगतं ब्रह्म<br>
मद्येनाप्लाव्यते सकृत् ।<br>
तस्य व्यपैति ब्राह्मण्यं<br>
शूद्रत्वं च स गच्छति  ॥ ११.९७ [९६ मेधातिथिपाठे] ॥</p>
<p>एषा विचित्राभिहिता<br>
सुरापानस्य निष्कृतिः ।<br>
अत ऊर्ध्वं प्रवक्ष्यामि<br>
सुवर्णस्तेयनिष्कृतिम्  ॥ ११.९८ [९७ मेधातिथिपाठे] ॥</p>
<p>सुवर्णस्तेयकृद् विप्रो<br>
राजानम् अभिगम्य तु ।<br>
स्वकर्म ख्यापयन् ब्रूयान्<br>
मां भवान् अनुशास्त्व् इति  ॥ ११.९९ [९८ मेधातिथिपाठे] ॥</p>
<p>गृहीत्वा मुसलं राजा<br>
सकृद् धन्यात् तु तं स्वयम् ।<br>
वधेन शुध्यति स्तेनो<br>
ब्राह्मणस् तपसैव तु  ॥ ११.१०० [९९ मेधातिथिपाठे] ॥</p>
<p>तपसापनुनुत्सुस् तु<br>
सुवर्णस्तेयजं मलम् ।<br>
चीरवासा द्विजो ऽरण्ये<br>
चरेद् ब्रह्महणो व्रतम्  ॥ ११.१०१ [१०० मेधातिथिपाठे] ॥</p>
<p>एतैर् व्रतैर् अपोहेत<br>
पापं स्तेयकृतं द्विजः ।<br>
गुरुस्त्रीगमनीयं तु<br>
व्रतैर् एभिर् अपानुदेत्  ॥ ११.१०२ [१०१ मेधातिथिपाठे] ॥</p>
<p>गुरुतल्प्य् अभिभाष्यैनस्<br>
तप्ते स्वप्याद् अयोमये [मेधातिथिपाठः - तल्पे स्वप्याद्] ।<br>
सूर्मीं ज्वलन्तीं स्वाश्लिष्येन्<br>
मृत्युना स विशुध्यति [मेधातिथिपाठः - वाश्लिष्येन्]  ॥ ११.१०३ [१०२ मेधातिथिपाठे] ॥</p>
<p>स्वयं वा शिष्ण-वृषणाव्<br>
उत्कृत्याधाय चाऽञ्जलौ ।<br>
नैरृतीं दिशम् आतिष्ठेद्<br>
आ निपाताद् अजिह्मगः  ॥ ११.१०४ [१०३ मेधातिथिपाठे] ॥</p>
<p>खट्वाङ्गी चीर-वासा वा<br>
श्मश्रुलो विजने वने ।<br>
प्राजापत्यं चरेत् कृच्छ्रम्<br>
अब्दम् एकं समाहितः  ॥ ११.१०५ [१०४ मेधातिथिपाठे] ॥</p>
<p>चान्द्रायणं वा त्रीन् मासान्<br>
अभ्यस्येन् नियतेन्द्रियः ।<br>
हविष्येण यवाग्वा वा<br>
गुरुतल्पापनुत्तये  ॥ ११.१०६ [१०५ मेधातिथिपाठे] ॥</p>
<p>एतैर् व्रतैर् अपोहेयुर्<br>
महापातकिनो मलम् ।<br>
उपपातकिनस् त्व् एवम्<br>
एभिर् नानाविधैर् व्रतैः  ॥ ११.१०७ [१०६ मेधातिथिपाठे] ॥</p>
<p>उपपातकसंयुक्तो<br>
गोघ्नो मासं यवान् पिबेत् ।<br>
कृत-वापो वसेद् गोष्ठे<br>
चर्मणा तेन संवृतः  ॥ ११.१०८ [१०७ मेधातिथिपाठे] ॥</p>
<p>चतुर्थकालम् अश्नीयाद्<br>
अक्षार-लवणं मितम् ।<br>
गोमूत्रेणाचरेत् स्नानं<br>
द्वौ मासौ नियतेन्द्रियः  ॥ ११.१०९ [१०८ मेधातिथिपाठे] ॥</p>
<p>दिवानुगच्छेद् गास् तास् तु<br>
तिष्ठन्न् ऊर्ध्वं रजः पिबेत् ।<br>
शुश्रूषित्वा नमस्कृत्य<br>
रात्रौ वीरासनं वसेत् [मेधातिथिपाठः - वीरासनो]  ॥ ११.११० [१०९ मेधातिथिपाठे] ॥</p>
<p>तिष्ठन्तीष्व् अनुतिष्ठेत् तु<br>
व्रजन्तीष्व् अप्य् अनुव्रजेत् ।<br>
आसीनासु तथासीनो<br>
नियतो वीत-मत्सरः  ॥ ११.१११ [११० मेधातिथिपाठे] ॥</p>
<p>आतुराम् अभिशस्तां वा<br>
चौर-व्याघ्रादिभिर् भयैः ।<br>
पतितां पङ्कलग्नं वा<br>
सर्वोपायैर् विमोचयेत् [क्:सर्वप्राणैर्]  ॥ ११.११२ [१११ मेधातिथिपाठे] ॥</p>
<p>उष्णे वर्षति शीते वा<br>
मारुते वाति वा भृशम् ।<br>
न कुर्वीतात्मनस् त्राणं<br>
गोर् अकृत्वा तु शक्तितः  ॥ ११.११३ [११२ मेधातिथिपाठे] ॥</p>
<p>आत्मनो यदि वान्येषां<br>
गृहे क्षेत्रे ऽथ वा खले ।<br>
भक्षयन्तीं न कथयेत्<br>
पिबन्तं चैव वत्सकम्  ॥ ११.११४ [११३ मेधातिथिपाठे] ॥</p>
<p>अनेन विधिना यस् तु<br>
गोघ्नो गाम् अनुगच्छति ।<br>
स गोहत्याकृतं पापं<br>
त्रिभिर् मासैर् व्यपोहति  ॥ ११.११५ [११४ मेधातिथिपाठे] ॥</p>
<p>वृषभैकादशा गाश् च<br>
दद्यात् सुचरित-व्रतः ।<br>
अविद्यमाने सर्वस्वं<br>
वेदविद्भ्यो निवेदयेत्  ॥ ११.११६ [११५ मेधातिथिपाठे] ॥</p>
<p>एतद् एव व्रतं कुर्युर्<br>
उपपातकिनो द्विजाः ।<br>
अवकीर्णिवर्ज्यं शुद्ध्यर्थं<br>
चान्द्रायणम् अथाऽपि वा [मेधातिथिपाठः - अवकीर्णिवर्जं]  ॥ ११.११७ [११६ मेधातिथिपाठे] ॥</p>
<p>अवकीर्णी तु काणेन<br>
गर्दभेन चतुष्पथे ।<br>
पाकयज्ञविधानेन<br>
यजेत निरृतिं निशि  ॥ ११.११८ [११७ मेधातिथिपाठे] ॥</p>
<p>हुत्वाग्नौ विधिवद् +धोमान्<br>
अन्ततश् च समेत्य् ऋचा ।<br>
वातेन्द्र-गुरु-वह्नीनां<br>
जुहुयात् सर्पिषाहुतीः  ॥ ११.११९ [११८ मेधातिथिपाठे] ॥</p>
<p>कामतो रेतसः सेकं<br>
व्रतस्थस्य द्विजन्मनः ।<br>
अतिक्रमं व्रतस्याहुर्<br>
धर्मज्ञा ब्रह्मवादिनः  ॥ ११.१२० [११९ मेधातिथिपाठे] ॥</p>
<p>मारुतं पुरुहूतं च<br>
गुरुं पावकम् एव च ।<br>
चतुरो व्रतिनो ऽभ्येति<br>
ब्राह्मं तेजो ऽवकीर्णिनः  ॥ ११.१२१ [१२० मेधातिथिपाठे] ॥</p>
<p>एतस्मिन्न् एनसि प्राप्ते<br>
वसित्वा गर्दभाजिनम् ।<br>
सप्तागारांश् चरेद् भैक्षं<br>
स्वकर्म परिकीर्तयन्  ॥ ११.१२२ [१२१ मेधातिथिपाठे] ॥</p>
<p>तेभ्यो लब्धेन भैक्षेण<br>
वर्तयन्न् एककालिकम् ।<br>
उपस्पृशंस् त्रिषवणं त्व्<br>
अब्देन स विशुध्यति [मेधातिथिपाठः - त्रिषवणम् अब्देन]  ॥ ११.१२३ [१२२ मेधातिथिपाठे] ॥</p>
<p>जातिभ्रंशकरं कर्म<br>
कृत्वान्यतमम् इच्छया ।<br>
चरेत् सांतपनं कृच्छ्रं<br>
प्राजापत्यम् अनिच्छया  ॥ ११.१२४ [१२३ मेधातिथिपाठे] ॥</p>
<p>संकरापात्रकृत्यासु<br>
मासं शोधनम् ऐन्दवम् [मेधातिथिपाठः - ऐन्दवः] ।<br>
मलिनीकरणीयेषु<br>
तप्तः स्याद् यावकैस् त्र्यहम्  ॥ ११.१२५ [१२४ मेधातिथिपाठे] ॥</p>
<p>तुरीयो ब्रह्महत्यायाः<br>
क्षत्रियस्य वधे स्मृतः ।<br>
वैश्ये ऽष्टमांशो वृत्तस्थे<br>
शूद्रे ज्ञेयस् तु षोडशः  ॥ ११.१२६ [१२५ मेधातिथिपाठे] ॥</p>
<p>अकामतस् तु राजन्यं<br>
विनिपात्य द्विजोत्तमः ।<br>
वृषभैकसहस्रा गा<br>
दद्यात् सुचरित-व्रतः  ॥ ११.१२७ [१२६ मेधातिथिपाठे] ॥</p>
<p>त्र्यब्दं चरेद् वा नियतो<br>
जटी ब्रह्महणो व्रतम् ।<br>
वसन् दूरतरे ग्रामाद्<br>
वृक्षमूल-निकेतनः  ॥ ११.१२८ [१२७ मेधातिथिपाठे] ॥</p>
<p>एतद् एव चरेद् अब्दं<br>
प्रायश्चित्तं द्विजोत्तमः ।<br>
प्रमाप्य वैश्यं वृत्तस्थं<br>
दद्याच् चैकशतं गवाम् [मेधातिथिपाठः - दद्याद् वैकशतं]  ॥ ११.१२९ [१२८ मेधातिथिपाठे] ॥</p>
<p>एतद् एव व्रतं कृत्स्नं<br>
षण्मासाञ् शूद्रहा चरेत् ।<br>
वृषभैकादशा वापि<br>
दद्याद् विप्राय गाः सिताः  ॥ ११.१३० [१२९ मेधातिथिपाठे] ॥</p>
<p>मार्जार-नकुलौ हत्वा<br>
चाषं मण्डूकम् एव च ।<br>
श्व-गोधोलूक-काकांश् च<br>
शूद्रहत्याव्रतं चरेत्  ॥ ११.१३१ [१३० मेधातिथिपाठे] ॥</p>
<p>पयः पिबेत् त्रिरात्रं वा<br>
योजनं वाध्वनो व्रजेत् ।<br>
उपस्पृशेत् स्रवन्त्यां वा<br>
सूक्तं वाब्-दैवतं जपेत्  ॥ ११.१३२ [१३१ मेधातिथिपाठे] ॥</p>
<p>अभ्रिं कार्ष्णायसीं दद्यात्<br>
सर्पं हत्वा द्विजोत्तमः ।<br>
पलालभारकं षण्ढे<br>
सैसकं चैकमाषकम्  ॥ ११.१३३ [१३२ मेधातिथिपाठे] ॥</p>
<p>घृतकुम्भं वराहे तु<br>
तिलद्रोणं तु तित्तिरौ ।<br>
शुके द्विहायनं वत्सं<br>
क्रौञ्चं हत्वा त्रिहायनम्  ॥ ११.१३४ [१३३ मेधातिथिपाठे] ॥</p>
<p>हत्वा हंसं बलाकां च<br>
बकं बर्हिणम् एव च ।<br>
वानरं श्येन-भासौ च<br>
स्पर्शयेद् ब्राह्मणाय गाम्  ॥ ११.१३५ [१३४ मेधातिथिपाठे] ॥</p>
<p>वासो दद्याद् +धयं हत्वा<br>
पञ्च नीलान् वृषान् गजम् ।<br>
अज-मेषाव् अनड्वाहं<br>
खरं हत्वैकहायनम्  ॥ ११.१३६ [१३५ मेधातिथिपाठे] ॥</p>
<p>क्रव्यादांस् तु मृगान् हत्वा<br>
धेनुं दद्यात् पयस्विनीम् ।<br>
अक्रव्यादान् वत्सतरीम्<br>
उष्ट्रं हत्वा तु कृष्णलम्  ॥ ११.१३७ [१३६ मेधातिथिपाठे] ॥</p>
<p>जीन-कार्मुक-बस्तावीन्<br>
पृथग् दद्याद् विशुद्धये ।<br>
चतुर्णाम् अपि वर्णानां<br>
नारीर् हत्वानवस्थिताः  ॥ ११.१३८ [१३७ मेधातिथिपाठे] ॥</p>
<p>दानेन वधनिर्णेकं<br>
सर्पादीनाम् अशक्नुवन् ।<br>
एकैकशश् चरेत् कृच्छ्रं<br>
द्विजः पापापनुत्तये  ॥ ११.१३९ [१३८ मेधातिथिपाठे] ॥</p>
<p>अस्थिमतां तु सत्त्वानां<br>
सहस्रस्य प्रमापणे ।<br>
पूर्णे चाऽनस्य् अनस्थ्नां तु<br>
शूद्रहत्याव्रतं चरेत्  ॥ ११.१४० [१३९ मेधातिथिपाठे] ॥</p>
<p>किं चिद् एव तु विप्राय<br>
दद्याद् अस्थिमतां वधे ।<br>
अनस्थ्नां चैव हिंसायां<br>
प्राणायामेन शुध्यति  ॥ ११.१४१ [१४० मेधातिथिपाठे] ॥</p>
<p>फलदानां तु वृक्षाणां<br>
छेदने जप्यम् ऋक्-शतम् ।<br>
गुल्म-वल्ली-लतानां च<br>
पुष्पितानां च वीरुधाम्  ॥ ११.१४२ [१४१ मेधातिथिपाठे] ॥</p>
<p>अन्नाद्यजानां सत्त्वानां<br>
रसजानां च सर्वशः ।<br>
फल-पुष्पोद्भवानां च<br>
घृतप्राशो विशोधनम्  ॥ ११.१४३ [१४२ मेधातिथिपाठे] ॥</p>
<p>कृष्टजानाम् ओषधीनां<br>
जातानां च स्वयं वने ।<br>
वृथालम्भे ऽनुगच्छेद् गां<br>
दिनम् एकं पयो-व्रतः  ॥ ११.१४४ [१४३ मेधातिथिपाठे] ॥</p>
<p>एतैर् व्रतैर् अपोह्यं स्याद्<br>
एनो हिंसा-समुद्भवम् ।<br>
ज्ञानाज्ञानकृतं कृत्स्नं<br>
शृणुताऽनाद्यभक्षणे  ॥ ११.१४५ [१४४ मेधातिथिपाठे] ॥</p>
<p>अज्ञानाद् वारुणीं पीत्वा<br>
संस्कारेणैव शुध्यति ।<br>
मतिपूर्वम् अनिर्देश्यं<br>
प्राणान्तिकम् इति स्थितिः  ॥ ११.१४६ [१४५ मेधातिथिपाठे] ॥</p>
<p>अपः सुराभाजनस्था<br>
मद्यभाण्डस्थितास् तथा ।<br>
पञ्चरात्रं पिबेत् पीत्वा<br>
शङ्खपुष्पीशृतं पयः  ॥ ११.१४७ [१४६ मेधातिथिपाठे] ॥</p>
<p>स्पृष्ट्व दत्त्वा च मदिरां<br>
विधिवत् प्रतिगृह्य च ।<br>
शूद्रोच्छिष्टाश् च पीत्वापः<br>
कुशवारि पिबेत् त्र्यहम्  ॥ ११.१४८ [१४७ मेधातिथिपाठे] ॥</p>
<p>ब्राह्मणस् तु सुरापस्य<br>
गन्धम् आघ्राय सोमपः ।<br>
प्राणान् अप्सु त्रिर् आयम्य<br>
घृतं प्राश्य विशुध्यति  ॥ ११.१४९ [१४८ मेधातिथिपाठे] ॥</p>
<p>अज्ञानात् प्राश्य विण्-मूत्रं<br>
सुरासंस्पृष्टम् एव च ।<br>
पुनः संस्कारम् अर्हन्ति<br>
त्रयो वर्णा द्विजातयः  ॥ ११.१५० [१४९ मेधातिथिपाठे] ॥</p>
<p>वपनं मेखला दण्डो<br>
भैक्षचर्या व्रतानि च [मेधातिथिपाठः - भैक्ष्यचर्या] ।<br>
निवर्तन्ते द्विजातीनां<br>
पुनःसंस्कारकर्मणि  ॥ ११.१५१ [१५० मेधातिथिपाठे] ॥</p>
<p>अभोज्यानां तु भुक्त्वान्नं<br>
स्त्री-शूद्रोच्छिष्टम् एव च ।<br>
जग्ध्वा मांसम् अभक्ष्यं च<br>
सप्तरात्रं यवान् पिबेत्  ॥ ११.१५२ [१५१ मेधातिथिपाठे] ॥</p>
<p>शुक्तानि च कषायांश् च<br>
पीत्वा मेध्यान्य् अपि द्विजः ।<br>
तावद् भवत्य् अप्रयतो<br>
यावत् तन् न व्रजत्य् अधः  ॥ ११.१५३ [१५२ मेधातिथिपाठे] ॥</p>
<p>विड्वराह-खरोष्ट्राणां<br>
गोमायोः कपि-काकयोः ।<br>
प्राश्य मूत्र-पुरीषाणि<br>
द्विजश् चान्द्रायणं चरेत्  ॥ ११.१५४ [१५३ मेधातिथिपाठे] ॥<br>
शुष्काणि भुक्त्वा मांसानि<br>
भौमानि कवकानि च ।<br>
अज्ञातं चैव सूनास्थम्<br>
एतद् एव व्रतं चरेत्  ॥ ११.१५५ [१५४ मेधातिथिपाठे] ॥</p>
<p>क्रव्याद-सूकरोष्ट्राणां<br>
कुक्कुटानां च भक्षणे ।<br>
नर-काक-खराणां च<br>
तप्तकृच्छ्रं विशोधनम्  ॥ ११.१५६ [१५५ मेधातिथिपाठे] ॥</p>
<p>मासिकान्नं तु यो ऽश्नीयाद्<br>
असमावर्तको द्विजः ।<br>
स त्रीण्य् अहान्य् उपवसेद्<br>
एकाहं चोदके वसेत्  ॥ ११.१५७ [१५६ मेधातिथिपाठे] ॥</p>
<p>ब्रह्मचारी तु यो ऽश्नीयान्<br>
मधु मांसं कथं चन [मेधातिथिपाठः - व्रतचारी तु] ।<br>
स कृत्वा प्राकृतं कृच्छ्रं<br>
व्रतशेषं समापयेत्  ॥ ११.१५८ [१५७ मेधातिथिपाठे] ॥</p>
<p>बिडाल-काकाखूच्छिष्टं<br>
जग्ध्वा श्व-नकुलस्य च ।<br>
केश-कीटावपन्नं च<br>
पिबेद् ब्रह्मसुवर्चलाम्  ॥ ११.१५९ [१५८ मेधातिथिपाठे] ॥</p>
<p>अभोज्यम् अन्नं नाऽत्तव्यम्<br>
आत्मनः शुद्धिम् इच्छता ।<br>
अज्ञानभुक्तं तूत्तार्यं<br>
शोध्यं वाप्य् आशु शोधनैः  ॥ ११.१६० [१५९ मेधातिथिपाठे] ॥</p>
<p>एषो ऽनाद्यादनस्योक्तो<br>
व्रतानां विविधो विधिः ।<br>
स्तेयदोषापहर्तॄणां<br>
व्रतानां श्रूयतां विधिः  ॥ ११.१६१ [१६० मेधातिथिपाठे] ॥</p>
<p>धान्यान्न-धनचौर्याणि<br>
कृत्वा कामाद् द्विजोत्तमः ।<br>
स्वजातीयगृहाद् एव<br>
कृच्छ्राब्देन विशुध्यति  ॥ ११.१६२ [१६१ मेधातिथिपाठे] ॥</p>
<p>मनुष्याणां तु हरणे<br>
स्त्रीणां क्षेत्र-गृहस्य च ।<br>
कूप-वापीजलानां च<br>
शुद्धिश् चान्द्रायणं स्मृतम्  ॥ ११.१६३ [१६२ मेधातिथिपाठे] ॥</p>
<p>द्रव्याणाम् अल्प-साराणां<br>
स्तेयं कृत्वान्यवेश्मतः [मेधातिथिपाठः - कृत्वान्यवेश्मनि] ।<br>
चरेत् सांतपनं कृच्छ्रं<br>
तन् निर्यात्य् आत्मशुद्धये  ॥ ११.१६४ [१६३ मेधातिथिपाठे] ॥</p>
<p>भक्ष्य-भोज्यापहरणे<br>
यान-शय्यासनस्य च ।<br>
पुष्प-मूल-फलानां च<br>
पञ्चगव्यं विशोधनम्  ॥ ११.१६५ [१६४ मेधातिथिपाठे] ॥</p>
<p>तृण-काष्ठ-द्रुमाणां च<br>
शुष्कान्नस्य गुडस्य च ।<br>
चेल-चर्मामिषाणां च<br>
त्रिरात्रं स्याद् अभोजनम् [मेधातिथिपाठः - चैल-चर्मामिक्षाणां]  ॥ ११.१६६ [१६५ मेधातिथिपाठे] ॥</p>
<p>मणि-मुक्ता-प्रवालानां<br>
ताम्रस्य रजतस्य च ।<br>
अयः-कांस्योपलानां च<br>
द्वादशाहं कणान्नता  ॥ ११.१६७ [१६६ मेधातिथिपाठे] ॥</p>
<p>कार्पास-कीटजोर्णानां<br>
द्विशफैकशफस्य च [मेधातिथिपाठः - द्वेशफैकखुरस्य च] ।<br>
पक्षि-गन्धौषधीनां च<br>
रज्ज्वाश् चैव त्र्यहं पयः  ॥ ११.१६८ [१६७ मेधातिथिपाठे] ॥</p>
<p>एतैर् व्रतैर् अपोहेत<br>
पापं स्तेयकृतं द्विजः ।<br>
अगम्यागमनीयं तु<br>
व्रतैर् एभिर् अपानुदेत्  ॥ ११.१६९ [१६८ मेधातिथिपाठे] ॥</p>
<p>गुरुतल्पव्रतं कुर्याद्<br>
रेतः सिक्त्वा स्वयोनिषु ।<br>
सख्युः पुत्रस्य च स्त्रीषु<br>
कुमारीष्व् अन्त्यजासु च  ॥ ११.१७० [१६९ मेधातिथिपाठे] ॥</p>
<p>पैतृस्वसेयीं भगिनीं<br>
स्वस्रीयां मातुर् एव च ।<br>
मातुश् च भ्रातुस् तनयां<br>
गत्वा चान्द्रायणं चरेत् [भ्रातुर् आप्तस्य गत्वा]  ॥ ११.१७१ [१७० मेधातिथिपाठे] ॥</p>
<p>एतास् तिस्रस् तु भार्यार्थे<br>
नोपयच्छेत् तु बुद्धिमान् ।<br>
ज्ञातित्वेनाऽनुपेयास् ताः<br>
पतति ह्य् उपयन्न् अधः  ॥ ११.१७२ [१७१ मेधातिथिपाठे] ॥</p>
<p>अमानुषीषू पुरुष<br>
उदक्यायाम् अयोनिषु ।<br>
रेतः सिक्त्वा जले चैव<br>
कृच्छ्रं सांतपनं चरेत्  ॥ ११.१७३ [१७२ मेधातिथिपाठे] ॥</p>
<p>मैथुनं तु समासेव्य<br>
पुंसि योषिति वा द्विजः ।<br>
गो-याने ऽप्सु दिवा चैव<br>
स-वासाः स्नानम् आचरेत्  ॥ ११.१७४ [१७३ मेधातिथिपाठे] ॥</p>
<p>चण्डालान्त्यस्त्रियो गत्वा<br>
भुक्त्वा च प्रतिगृह्य च ।<br>
पतत्य् अज्ञानतो विप्रो<br>
ज्ञानात् साम्यं तु गच्छति  ॥ ११.१७५ [१७४ मेधातिथिपाठे] ॥</p>
<p>विप्रदुष्टां स्त्रियं भर्ता<br>
निरुन्ध्याद् एकवेश्मनि ।<br>
यत् पुंसः परदारेषु<br>
तच् चैनां चारयेद् व्रतम्  ॥ ११.१७६ [१७५ मेधातिथिपाठे] ॥</p>
<p>सा चेत् पुनः प्रदुष्येत् तु<br>
सदृशेनोपमन्त्रिता [क्:सदृशेनोपयन्त्रिता?] ।<br>
कृच्छ्रं चान्द्रायणं चैव<br>
तद् अस्याः पावनं स्मृतम्  ॥ ११.१७७ [१७६ मेधातिथिपाठे] ॥</p>
<p>यत् करोत्य् एकरात्रेण<br>
वृषलीसेवनाद् द्विजः ।<br>
तद् भैक्षभुग् जपन् नित्यं<br>
त्रिभिर् वर्षैर् व्यपोहति  ॥ ११.१७८ [१७७ मेधातिथिपाठे] ॥</p>
<p>एषा पापकृताम् उक्ता<br>
चतुर्णाम् अपि निष्कृतिः ।<br>
पतितैः संप्रयुक्तानाम्<br>
इमाः शृणुत निष्कृतीः  ॥ ११.१७९ [१७८ मेधातिथिपाठे] ॥</p>
<p>संवत्सरेण पतति<br>
पतितेन सहाचरन् ।<br>
याजनाध्यापनाद् यौनान्<br>
न तु यानासनाशनात्  ॥ ११.१८० [१७९ मेधातिथिपाठे] ॥</p>
<p>यो येन पतितेनैषां<br>
संसर्गं याति मानवः ।<br>
स तस्यैव व्रतं कुर्यात्<br>
तत्संसर्गविशुद्धये  ॥ ११.१८१ [१८० मेधातिथिपाठे] ॥</p>
<p>पतितस्योदकं कार्यं<br>
सपिण्डैर् बान्धवैर् बहिः ।<br>
निन्दिते ऽहनि सायाह्ने<br>
ज्ञाति-र्त्विग्-गुरुसंनिधौ  ॥ ११.१८२ [१८१ मेधातिथिपाठे] ॥</p>
<p>दासी घटम् अपां पूर्णं<br>
पर्यस्येत् प्रेतवत् पदा ।<br>
अहोरात्रम् उपासीरन्न्<br>
अशौचं बान्धवैः सह  ॥ ११.१८३ [१८२ मेधातिथिपाठे] ॥</p>
<p>निवर्तेरंश् च तस्मात् तु<br>
संभाषण-सहासने ।<br>
दायाद्यस्य प्रदानं च<br>
यात्रा चैव हि लौकिकी  ॥ ११.१८४ [१८३ मेधातिथिपाठे] ॥</p>
<p>ज्येष्ठता च निवर्तेत<br>
ज्येष्ठावाप्यं च यद् धनम् [मेधातिथिपाठः - यद् वसु] ।<br>
ज्येष्ठांशं प्राप्नुयाच् चाऽस्य<br>
यवीयान् गुणतो ऽधिकः  ॥ ११.१८५ [१८४ मेधातिथिपाठे] ॥</p>
<p>प्रायश्चित्ते तु चरिते<br>
पूर्णकुम्भम् अपां नवम् ।<br>
तेनैव सार्धं प्रास्येयुः<br>
स्नात्वा पुण्ये जलाशये  ॥ ११.१८६ [१८५ मेधातिथिपाठे] ॥</p>
<p>स त्व् अप्सु तं घटं प्रास्य<br>
प्रविश्य भवनं स्वकम् ।<br>
सर्वाणि ज्ञातिकार्याणि<br>
यथापूर्वं समाचरेत्  ॥ ११.१८७ [१८६ मेधातिथिपाठे] ॥</p>
<p>एतद् एव विधिं कुर्याद्<br>
योषित्सु पतितास्व् अपि [मेधातिथिपाठः - एतम् एव विधिं] ।<br>
वस्त्रान्न-पानं देयं तु<br>
वसेयुश् च गृहान्तिके  ॥ ११.१८८ [१८७ मेधातिथिपाठे] ॥</p>
<p>एनस्विभिर् अनिर्णिक्तैर्<br>
नाऽर्थं किं चित् सहाचरेत् ।<br>
कृतनिर्णेजनांश् चैव<br>
न जुगुप्सेत कर्हि चित् [मेधातिथिपाठः - कृतनिर्णेजनांश् चैतान्]  ॥ ११.१८९ [१८८ मेधातिथिपाठे] ॥</p>
<p>बालघ्नांश् च कृतघ्नांश् च<br>
विशुद्धान् अपि धर्मतः ।<br>
शरणागतहन्तॄंश् च<br>
स्त्रीहन्तॄंश् च न संवसेत्  ॥ ११.१९० [१८९ मेधातिथिपाठे] ॥</p>
<p>येषां द्विजानां सावित्री<br>
नाऽनूच्येत यथाविधि ।<br>
तांश् चारयित्वा त्रीन् कृच्छ्रान्<br>
यथाविध्य् उपनाययेत्  ॥ ११.१९१ [१९० मेधातिथिपाठे] ॥</p>
<p>प्रायश्चित्तं चिकीर्षन्ति<br>
विकर्मस्थास् तु ये द्विजाः ।<br>
ब्रह्मणा च परित्यक्तास्<br>
तेषाम् अप्य् एतद् आदिशेत्  ॥ ११.१९२ [१९१ मेधातिथिपाठे] ॥</p>
<p>यद् गर्हितेनाऽर्जयन्ति<br>
कर्मणा ब्राह्मणा धनम् ।<br>
तस्योत्सर्गेण शुध्यन्ति<br>
जप्येन तपसैव च  ॥ ११.१९३ [१९२ मेधातिथिपाठे] ॥</p>
<p>जपित्वा त्रीणि सावित्र्याः<br>
सहस्राणि समाहितः ।<br>
मासं गोष्ठे पयः पीत्वा<br>
मुच्यते ऽसत्प्रतिग्रहात्  ॥ ११.१९४ [१९३ मेधातिथिपाठे] ॥</p>
<p>उपवासकृशं तं तु<br>
गोव्रजात् पुनर् आगतम् ।<br>
प्रणतं प्रति पृच्छेयुः<br>
साम्यं सौम्येच्छसीति किम्  ॥ ११.१९५ [१९४ मेधातिथिपाठे] ॥</p>
<p>सत्यम् उक्त्वा तु विप्रेषु<br>
विकिरेद् यवसं गवाम् ।<br>
गोभिः प्रवर्तिते तीर्थे<br>
कुर्युस् तस्य परिग्रहम्  ॥ ११.१९६ [१९५ मेधातिथिपाठे] ॥</p>
<p>व्रात्यानां याजनं कृत्वा<br>
परेषाम् अन्त्यकर्म च ।<br>
अभिचारम् अहीनं च<br>
त्रिभिः कृच्छ्रैर् व्यपोहति  ॥ ११.१९७ [१९६ मेधातिथिपाठे] ॥</p>
<p>शरणागतं परित्यज्य<br>
वेदं विप्लाव्य च द्विजः ।<br>
संवत्सरं यवाहारस्<br>
तत् पापम् अपसेधति  ॥ ११.१९८ [१९७ मेधातिथिपाठे] ॥</p>
<p>श्व-शृगाल-खरैर् दष्टो<br>
ग्राम्यैः क्रव्याद्भिर् एव च ।<br>
नराश्वोष्ट्र-वराहैश् च<br>
प्राणायामेन शुध्यति  ॥ ११.१९९ [१९८ मेधातिथिपाठे] ॥</p>
<p>षष्ठान्नकालता मासं<br>
संहिताजप एव वा ।<br>
होमाश् च सकला नित्यम्<br>
अपाङ्क्त्यानां विशोधनम् [मेधातिथिपाठः - होमाश् च शाकला]  ॥ ११.२०० [१९९ मेधातिथिपाठे] ॥</p>
<p>उष्ट्रयानं समारुह्य<br>
खरयानं तु कामतः ।<br>
स्नात्वा तु विप्रो दिग्-वासाः<br>
प्राणायामेन शुध्यति  ॥ ११.२०१ [२०० मेधातिथिपाठे] ॥</p>
<p>विनाद्भिर् अप्सु वाप्य् आर्तः<br>
शारीरं संनिषेव्य च ।<br>
स-चैलो बहिर् आप्लुत्य<br>
गाम् आलभ्य विशुध्यति  ॥ ११.२०२ [२०१ मेधातिथिपाठे] ॥</p>
<p>वेदोदितानां नित्यानां<br>
कर्मणां समतिक्रमे ।<br>
स्नातकव्रतलोपे च<br>
प्रायश्चित्तम् अभोजनम्  ॥ ११.२०३ [२०२ मेधातिथिपाठे] ॥</p>
<p>हुङ्कारं ब्राह्मणस्योक्त्वा<br>
त्वम्कारं च गरीयसः ।<br>
स्नात्वानश्नन्न् अहः शेषम्<br>
अभिवाद्य प्रसादयेत्  ॥ ११.२०४ [२०३ मेधातिथिपाठे] ॥</p>
<p>ताडयित्वा तृणेनाऽपि<br>
कण्ठे वाबध्य वाससा ।<br>
विवादे वा विनिर्जित्य<br>
प्रणिपत्य प्रसादयेत्  ॥ ११.२०५ [२०४ मेधातिथिपाठे] ॥</p>
<p>अवगूर्य त्व् अब्दशतं<br>
सहस्रम् अभिहत्य च ।<br>
जिघांसया ब्राह्मणस्य<br>
नरकं प्रतिपद्यते  ॥ ११.२०६ [२०५ मेधातिथिपाठे] ॥</p>
<p>शोणितं यावतः पांसून्<br>
संगृह्णाति महीतले ।<br>
तावन्त्य् अब्दसहस्राणि<br>
तत्कर्ता नरके वसेत् [मेधातिथिपाठः - नरके व्रजेत्]  ॥ ११.२०७ [२०६ मेधातिथिपाठे] ॥</p>
<p>अवगूर्य चरेत् कृच्छ्रम्<br>
अतिकृच्छ्रं निपातने ।<br>
कृच्छ्रातिकृच्छ्रौ कुर्वीत<br>
विप्रस्योत्पाद्य शोणितम्  ॥ ११.२०८ [२०७ मेधातिथिपाठे] ॥</p>
<p>अनुक्तनिष्कृतीनां तु<br>
पापानाम् अपनुत्तये ।<br>
शक्तिं चाऽवेक्ष्य पापं च<br>
प्रायश्चित्तं प्रकल्पयेत्  ॥ ११.२०९ [२०८ मेधातिथिपाठे] ॥</p>
<p>यैर् अभ्युपायैर् एनांसि<br>
मानवो व्यपकर्षति ।<br>
तान् वो ऽभ्युपायान् वक्ष्यामि<br>
देवर्षि-पितृसेवितान्  ॥ ११.२१० [२०९ मेधातिथिपाठे] ॥</p>
<p>त्र्यहं प्रातस् त्र्यहं सायं<br>
त्र्यहम् अद्याद् अयाचितम् ।<br>
त्र्यहं परं च नाऽश्नीयात्<br>
प्राजापत्यं चरन् द्विजः  ॥ ११.२११ [२१० मेधातिथिपाठे] ॥</p>
<p>गोमूत्रं गोमयं क्षीरं<br>
दधि सर्पिः कुशोदकम् ।<br>
एकरात्रोपवासश् च<br>
कृच्छ्रं सांतपनं स्मृतम्  ॥ ११.२१२ [२११ मेधातिथिपाठे] ॥</p>
<p>एकैकं ग्रासम् अश्नीयात्<br>
त्र्यहाणि त्रीणि पूर्ववत् ।<br>
त्र्यहं चोपवसेद् अन्त्यम्<br>
अतिकृच्छ्रं चरन् द्विजः  ॥ ११.२१३ [२१२ मेधातिथिपाठे] ॥</p>
<p>तप्तकृच्छ्रं चरन् विप्रो<br>
जल-क्षीर-घृतानिलान् ।<br>
प्रति-त्र्यहं पिबेद् उष्णान्<br>
सकृत्स्नायी समाहितः  ॥ ११.२१४ [२१३ मेधातिथिपाठे] ॥</p>
<p>यतात्मनो ऽप्रमत्तस्य<br>
द्वादशाहम् अभोजनम् ।<br>
पराको नाम कृच्छ्रो ऽयं<br>
सर्वपापापनोदनः  ॥ ११.२१५ [२१४ मेधातिथिपाठे] ॥</p>
<p>एकैकं ह्रासयेत् पिण्डं<br>
कृष्णे शुक्ले च वर्धयेत् ।<br>
उपस्पृशंस् त्रिषवणम्<br>
एतच् चाण्द्रायणं स्मृतम्  ॥ ११.२१६ [२१५ मेधातिथिपाठे] ॥</p>
<p>एतम् एव विधिं कृत्स्नम्<br>
आचरेद् यवमध्यमे ।<br>
शुक्लपक्षादिनियतश्<br>
चरंश् चान्द्रायणं व्रतम्  ॥ ११.२१७ [२१६ मेधातिथिपाठे] ॥</p>
<p>अष्टाव् अष्टौ समश्नीयात्<br>
पिण्डान् मध्यंदिने स्थिते ।<br>
नियतात्मा हविष्याशी<br>
यतिचान्द्रायणं चरन्  ॥ ११.२१८ [२१७ मेधातिथिपाठे] ॥</p>
<p>चतुरः प्रातर् अश्नीयात्<br>
पिण्डान् विप्रः समाहितः ।<br>
चतुरो ऽस्तम् इते सूर्ये<br>
शिशुचान्द्रायणं स्मृतम्  ॥ ११.२१९ [२१८ मेधातिथिपाठे] ॥</p>
<p>यथा कथं चित् पिण्डानां<br>
तिस्रो ऽशीतीः समाहितः ।<br>
मासेनाऽश्नन् हविष्यस्य<br>
चन्द्रस्यैति सलोकताम्  ॥ ११.२२० [२१९ मेधातिथिपाठे] ॥</p>
<p>एतद् रुद्रास् तथादित्या<br>
वसवश् चाचरन् व्रतम् ।<br>
सर्वाकुशलमोक्षाय<br>
मरुतश् च महर्षिभिः  ॥ ११.२२१ [२२० मेधातिथिपाठे] ॥</p>
<p>महाव्याहृतिभिर् होमः<br>
कर्तव्यः स्वयम् अन्वहम् ।<br>
अहिंसा सत्यम् अक्रोधम्<br>
आर्जवं च समाचरेत्  ॥ ११.२२२ [२२१ मेधातिथिपाठे] ॥</p>
<p>त्रिर् अह्नस् त्रिर् निशायां च<br>
स-वासा जलम् आविशेत् ।<br>
स्त्री-शूद्र-पतितांश् चैव<br>
नाऽभिभाषेत कर्हि चित्  ॥ ११.२२३ [२२२ मेधातिथिपाठे] ॥</p>
<p>स्थानासनाभ्यां विहरेद्<br>
अशक्तो ऽधः शयीत वा ।<br>
ब्रह्मचारी व्रती च स्याद्<br>
गुरु-देव-द्विजार्चकः  ॥ ११.२२४ [२२३ मेधातिथिपाठे] ॥</p>
<p>सावित्रीं च जपेन् नित्यं<br>
पवित्राणि च शक्तितः ।<br>
सर्वेष्व् एव व्रतेष्व् एवं<br>
प्रायश्चित्तार्थम् आदृतः  ॥ ११.२२५ [२२४ मेधातिथिपाठे] ॥</p>
<p>एतैर् द्विजातयः शोध्या<br>
व्रतैर् आविष्कृतैनसः ।<br>
अनाविष्कृत-पापांस् तु<br>
मन्त्रैर् होमैश् च शोधयेत्  ॥ ११.२२६ [२२५ मेधातिथिपाठे] ॥</p>
<p>ख्यापनेनानुतापेन<br>
तपसाध्ययनेन च ।<br>
पापकृन् मुच्यते पापात्<br>
तथा दानेन चापदि  ॥ ११.२२७ [२२६ मेधातिथिपाठे] ॥</p>
<p>यथा यथा नरो ऽधर्मं<br>
स्वयं कृत्वानुभाषते ।<br>
तथा तथा त्वचेवाऽहिस्<br>
तेनाऽधर्मेण मुच्यते  ॥ ११.२२८ [२२७ मेधातिथिपाठे] ॥</p>
<p>यथा यथा मनस् तस्य<br>
दुष्कृतं कर्म गर्हति ।<br>
तथा तथा शरीरं तत्<br>
तेनाऽधर्मेण मुच्यते  ॥ ११.२२९ [२२८ मेधातिथिपाठे] ॥</p>
<p>कृत्वा पापं हि संतप्य<br>
तस्मात् पापात् प्रमुच्यते ।<br>
नैवं कुर्यां पुनर् इति<br>
निवृत्त्या पूयते तु सः  ॥ ११.२३० [२२९ मेधातिथिपाठे] ॥</p>
<p>एवं संचिन्त्य मनसा<br>
प्रेत्य कर्मफलोदयम् ।<br>
मनो-वाङ्-गूर्तिभिर् नित्यं<br>
शुभं कर्म समाचरेत्  ॥ ११.२३१ [२३० मेधातिथिपाठे] ॥</p>
<p>अज्ञानाद् यदि वा ज्ञानात्<br>
कृत्वा कर्म विगर्हितम् ।<br>
तस्माद् विमुक्तिम् अन्विच्छन्<br>
द्वितीयं न समाचरेत्  ॥ ११.२३२ [२३१ मेधातिथिपाठे] ॥</p>
<p>यस्मिन् कर्मण्य् अस्य कृते<br>
मनसः स्याद् अलाघवम् ।<br>
तस्मिंस् तावत् तपः कुर्याद्<br>
यावत् तुष्टिकरं भवेत्  ॥ ११.२३३ [२३२ मेधातिथिपाठे] ॥</p>
<p>तपोमूलम् इदं सर्वं<br>
दैव-मानुषकं सुखम् ।<br>
तपोमध्यं बुधैः प्रोक्तं<br>
तपो-ऽन्तं वेददर्शिभिः  ॥ ११.२३४ [२३३ मेधातिथिपाठे] ॥</p>
<p>ब्राह्मणस्य तपो ज्ञानं<br>
तपः क्षत्रस्य रक्षणम् ।<br>
वैश्यस्य तु तपो वार्ता<br>
तपः शूद्रस्य सेवनम्  ॥ ११.२३५ [२३४ मेधातिथिपाठे] ॥</p>
<p>ऋषयः संयतात्मानः<br>
फल-मूलानिलाशनाः ।<br>
तपसैव प्रपश्यन्ति<br>
त्रैलोक्यं स-चराचरम्  ॥ ११.२३६ [२३५ मेधातिथिपाठे] ॥</p>
<p>औषधान्य् अगदो विद्या<br>
दैवी च विविधा स्थितिः ।<br>
तपसैव प्रसिध्यन्ति<br>
तपस् तेषां हि साधनम्  ॥ ११.२३७ [२३६ मेधातिथिपाठे] ॥</p>
<p>यद् दुस्तरं यद् दुरापं<br>
यद् दुर्गं यच् च दुष्करम् ।<br>
सर्वं तु तपसा साध्यं<br>
तपो हि दुरतिक्रमम् [मेधातिथिपाठः - सर्वं तत् तपसा]  ॥ ११.२३८ [२३७ मेधातिथिपाठे] ॥</p>
<p>महापातकिनश् चैव<br>
शेषाश् चाऽकार्यकारिणः ।<br>
तपसैव सुतप्तेन<br>
मुच्यन्ते किल्बिषात् ततः  ॥ ११.२३९ [२३८ मेधातिथिपाठे] ॥</p>
<p>कीताश् चाऽहि-पतंगाश् च<br>
पशवश् च वयांसि च ।<br>
स्थावराणि च भूतानि<br>
दिवं यान्ति तपोबलात्  ॥ ११.२४० [२३९ मेधातिथिपाठे] ॥</p>
<p>यत् किं चिद् एनः कुर्वन्ति<br>
मनो-वाङ्-गूर्तिभिर् जनाः [मेधातिथिपाठः - मनो-वाक्-कर्मभिर्] ।<br>
तत् सर्वं निर्दहन्त्य् आशु<br>
तपसैव तपो-धनाः  ॥ ११.२४१ [२४० मेधातिथिपाठे] ॥</p>
<p>तपसैव विशुद्धस्य<br>
ब्राह्मणस्य दिवौकसः ।<br>
इज्याश् च प्रतिगृह्णन्ति<br>
कामान् संवर्धयन्ति च  ॥ ११.२४२ [२४१ मेधातिथिपाठे] ॥</p>
<p>प्रजापतिर् इदं शास्त्रं<br>
तपसैवाऽसृजत् प्रभुः ।<br>
तथैव वेदान् ऋषयस्<br>
तपसा प्रतिपेदिरे  ॥ ११.२४३ [२४२ मेधातिथिपाठे] ॥</p>
<p>इत्य् एतत् तपसो देवा<br>
महाभाग्यं प्रचक्षते [मेधातिथिपाठः - यद् एतत् तपसो] ।<br>
सर्वस्याऽस्य प्रपश्यन्तस्<br>
तपसः पुण्यम् उत्तमम् [मेधातिथिपाठः - पुण्यं उद्भवम्]  ॥ ११.२४४ [२४३ मेधातिथिपाठे] ॥</p>
<p>वेदाभ्यासो ऽन्वहं शक्त्या<br>
महायज्ञक्रिया क्षमा ।<br>
नाशयन्त्य् आशु पापानि<br>
महापातकजान्य् अपि  ॥ ११.२४५ [२४४ मेधातिथिपाठे] ॥</p>
<p>यथैधस् तेजसा वह्निः<br>
प्राप्तं निर्दहति क्षणात् ।<br>
तथा ज्ञानाग्निना पापं<br>
सर्वं दहति वेदवित्  ॥ ११.२४६ [२४५ मेधातिथिपाठे] ॥</p>
<p>इत्य् एतद् एनसाम् उक्तं<br>
प्रायश्चित्तं यथाविधि ।<br>
अत ऊर्ध्वं रहस्याऽनां<br>
प्रायश्चित्तं निबोधत  ॥ ११.२४७ [२४६ मेधातिथिपाठे] ॥</p>
<p>स-व्याहृति-प्रणवकाः<br>
प्राणायामास् तु षोडश ।<br>
अपि भ्रूणहनं मासात्<br>
पुनन्त्य् अहर् अहः कृताः  ॥ ११.२४८ [२४७ मेधातिथिपाठे] ॥</p>
<p>कौत्सं जप्त्वाप इत्य् एतद्<br>
वसिष्ठं च प्रतीत्य् ऋचम् ।<br>
माहित्रं शुद्धवत्यश् च<br>
सुरापो ऽपि विशुध्यति  ॥ ११.२४९ [२४८ मेधातिथिपाठे] ॥</p>
<p>सकृज् जप्त्वास्यवामीयं<br>
शिवसंकल्पम् एव च ।<br>
अपहृत्य सुवर्णं तु<br>
क्षणाद् भवति निर्-मलः  ॥ ११.२५० [२४९ मेधातिथिपाठे] ॥</p>
<p>हविष्पान्तीयम् अभ्यस्य<br>
न तमं ह इतीति च ।<br>
जपित्वा पौरुषं सूक्तं<br>
मुच्यते गुरुतल्पगः  ॥ ११.२५१ [२५० मेधातिथिपाठे] ॥</p>
<p>एनसां स्थूल-सूक्ष्माणां<br>
चिकीर्षन्न् अपनोदनम् ।<br>
अवेत्य् ऋचं जपेद् अब्दं<br>
यत् किं चेदम् इतीति वा  ॥ ११.२५२ [२५१ मेधातिथिपाठे] ॥</p>
<p>प्रतिगृह्याऽप्रतिग्राह्यं<br>
भुक्त्वा चाऽन्नं विगर्हितम् ।<br>
जपंस् तरत्समन्दीयं<br>
पूयते मानवस् त्र्यहात्  ॥ ११.२५३ [२५२ मेधातिथिपाठे] ॥</p>
<p>सोमारौद्रं तु बह्व्-एनाः<br>
मासम् अभ्यस्य शुध्यति [मेधातिथिपाठः - समाम् अभ्यस्य] ।<br>
स्रवन्त्याम् आचरन् स्नानम्<br>
अर्यम्णाम् इति च तृचम्  ॥ ११.२५४ [२५३ मेधातिथिपाठे] ॥</p>
<p>अब्दार्धम् इन्द्रम् इत्य् एतद्<br>
एनस्वी सप्तकं जपेत् ।<br>
अप्रशस्तं तु कृत्वाप्सु<br>
मासम् आसीत भैक्षभुक्  ॥ ११.२५५ [२५४ मेधातिथिपाठे] ॥</p>
<p>मन्त्रैः शाकलहोमीयैर्<br>
अब्दं हुत्वा घृतं द्विजः ।<br>
सुगुर्व् अप्य् अपहन्त्य् एनो<br>
जप्त्वा वा नम इत्य् ऋचम्  ॥ ११.२५६ [२५५ मेधातिथिपाठे] ॥</p>
<p>महापातकसंयुक्तो<br>
ऽनुगच्छेद् गाः समाहितः ।<br>
अभ्यस्याऽब्दं पावमानीर्<br>
भैक्षाहारो विशुध्यति  ॥ ११.२५७ [२५६ मेधातिथिपाठे] ॥</p>
<p>अरण्ये वा त्रिर् अभ्यस्य<br>
प्रयतो वेदसंहिताम् ।<br>
मुच्यते पातकैः सर्वैः<br>
पराकैः शोधितस् त्रिभिः  ॥ ११.२५८ [२५७ मेधातिथिपाठे] ॥</p>
<p>त्र्यहं तूपवसेद् युक्तस्<br>
त्रिर् अह्नो ऽभ्युपयन्न् अपः ।<br>
मुच्यते पातकैः सर्वैस्<br>
त्रिर् जपित्वाघमर्षणम्  ॥ ११.२५९ [२५८ मेधातिथिपाठे] ॥</p>
<p>यथाश्वमेधः क्रतुराट्<br>
सर्वपापाप-नोदनः ।<br>
तथाघमर्षणं सूक्तं<br>
सर्वपापाप-नोदनम्  ॥ ११.२६० [२५९ मेधातिथिपाठे] ॥</p>
<p>हत्वा लोकान् अपीमांस् त्रीन्<br>
अश्नन्न् अपि यतस् ततः ।<br>
ऋग्वेदं धारयन् विप्रो<br>
नैनः प्राप्नोति किं चन  ॥ ११.२६१ [२६० मेधातिथिपाठे] ॥</p>
<p>ऋक्संहितां त्रिर् अभ्यस्य<br>
यजुषां वा समाहितः ।<br>
साम्नां वा स-रहस्यानां<br>
सर्वपापैः प्रमुच्यते  ॥ ११.२६२ [२६१ मेधातिथिपाठे] ॥</p>
<p>यथा महाह्रदं प्राप्य<br>
क्षिप्तं लोष्टं विनश्यति ।<br>
तथा दुश्चरितं सर्वं<br>
वेदे त्रिवृति मज्जति  ॥ ११.२६३ [२६२ मेधातिथिपाठे] ॥</p>
<p>ऋचो यजूंषि चाऽन्यानि<br>
सामानि विविधानि च ।<br>
एष ज्ञेयस् त्रिवृद्वेदो<br>
यो वेदैनं स वेदवित्  ॥ ११.२६४ [२६३ मेधातिथिपाठे] ॥</p>
<p>आद्यं यत् त्र्यक्षरं ब्रह्म<br>
त्रयी यस्मिन् प्रतिष्ठिता ।<br>
स गुह्यो ऽन्यस् त्रिवृद्वेदो<br>
यस् तं वेद स वेदवित्  ॥ ११.२६५ [२६४ मेधातिथिपाठे] ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/smRtiH/manuH/11/">११ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ११</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 27 05:32:42 UTC. (<a href="http://google.com/search?q=05%3a32%3a42%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
