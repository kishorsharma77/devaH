<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | ०४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/smRtiH/manuH/04/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/saMskAra/smRtiH/manuH/04/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="०४" />
<meta property="og:description" content="आश्रमकालः चतुर्थम् आयुषो भागम्
उषित्वाद्यं गुरौ द्विजाः ।
द्वितीयम् आयुषो भागं
कृत-दारो गृहे वसेत् ॥ ४.१ ॥
जीविका अद्रोहेणैव भूतानाम्
अल्पद्रोहेण वा पुनः ।
या वृत्तिस् तां समास्थाय
विप्रो जीवेद् अनापदि ॥ ४.२ ॥&#43;&#43;&#43;(5)&#43;&#43;&#43;
यात्रामात्रप्रसिद्ध्य्-अर्थं
स्वैः कर्मभिर् अगर्हितैः ।
अक्लेशेन शरीरस्य
कुर्वीत धनसञ्चयम् ॥ ४.३ ॥&#43;&#43;&#43;(4)&#43;&#43;&#43;
&#43;&#43;&#43;(ऋतादिशब्दा निर्वक्ष्यन्ते ऽग्रे।)&#43;&#43;&#43;
ऋतामृताभ्यां जीवेत् तु
मृतेन प्रमृतेन वा ।
सत्यानृताभ्याम् अपि वा
न श्ववृत्त्या कदा चन ॥ ४.४ ॥&#43;&#43;&#43;(5)&#43;&#43;&#43;
&#43;&#43;&#43;(work for free, make money from leisure इति केचित्।)&#43;&#43;&#43;" />
<meta property="og:type" content="article" />
<meta property="og:url" content="https://vvasuki.github.io/saMskAra/smRtiH/manuH/04/" /><meta property="article:section" content="smRtiH" />



<meta itemprop="name" content="०४">
<meta itemprop="description" content="आश्रमकालः चतुर्थम् आयुषो भागम्
उषित्वाद्यं गुरौ द्विजाः ।
द्वितीयम् आयुषो भागं
कृत-दारो गृहे वसेत् ॥ ४.१ ॥
जीविका अद्रोहेणैव भूतानाम्
अल्पद्रोहेण वा पुनः ।
या वृत्तिस् तां समास्थाय
विप्रो जीवेद् अनापदि ॥ ४.२ ॥&#43;&#43;&#43;(5)&#43;&#43;&#43;
यात्रामात्रप्रसिद्ध्य्-अर्थं
स्वैः कर्मभिर् अगर्हितैः ।
अक्लेशेन शरीरस्य
कुर्वीत धनसञ्चयम् ॥ ४.३ ॥&#43;&#43;&#43;(4)&#43;&#43;&#43;
&#43;&#43;&#43;(ऋतादिशब्दा निर्वक्ष्यन्ते ऽग्रे।)&#43;&#43;&#43;
ऋतामृताभ्यां जीवेत् तु
मृतेन प्रमृतेन वा ।
सत्यानृताभ्याम् अपि वा
न श्ववृत्त्या कदा चन ॥ ४.४ ॥&#43;&#43;&#43;(5)&#43;&#43;&#43;
&#43;&#43;&#43;(work for free, make money from leisure इति केचित्।)&#43;&#43;&#43;">

<meta itemprop="wordCount" content="4544">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०४"/>
<meta name="twitter:description" content="आश्रमकालः चतुर्थम् आयुषो भागम्
उषित्वाद्यं गुरौ द्विजाः ।
द्वितीयम् आयुषो भागं
कृत-दारो गृहे वसेत् ॥ ४.१ ॥
जीविका अद्रोहेणैव भूतानाम्
अल्पद्रोहेण वा पुनः ।
या वृत्तिस् तां समास्थाय
विप्रो जीवेद् अनापदि ॥ ४.२ ॥&#43;&#43;&#43;(5)&#43;&#43;&#43;
यात्रामात्रप्रसिद्ध्य्-अर्थं
स्वैः कर्मभिर् अगर्हितैः ।
अक्लेशेन शरीरस्य
कुर्वीत धनसञ्चयम् ॥ ४.३ ॥&#43;&#43;&#43;(4)&#43;&#43;&#43;
&#43;&#43;&#43;(ऋतादिशब्दा निर्वक्ष्यन्ते ऽग्रे।)&#43;&#43;&#43;
ऋतामृताभ्यां जीवेत् तु
मृतेन प्रमृतेन वा ।
सत्यानृताभ्याम् अपि वा
न श्ववृत्त्या कदा चन ॥ ४.४ ॥&#43;&#43;&#43;(5)&#43;&#43;&#43;
&#43;&#43;&#43;(work for free, make money from leisure इति केचित्।)&#43;&#43;&#43;"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/smRtiH\/manuH\/04\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/04.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <script src="/saMskAra/webpack_dist/search-bundle.js"></script>

    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/smRtiH/manuH/04/" />
    <link rel="alternate" hreflang="sa-Deva" href="https://vvasuki.github.io/saMskAra/smRtiH/manuH/04/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/smRtiH/manuH/04/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/smRtiH/manuH/04/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/smRtiH/manuH/04/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/smRtiH/manuH/04/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/smRtiH/manuH/04/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/smRtiH/manuH/04/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/smRtiH/manuH/04/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/smRtiH/manuH/04/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/smRtiH/manuH/04/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/smRtiH/manuH/04/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/smRtiH/manuH/04/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/smRtiH/manuH/04/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/smRtiH/manuH/04/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/smRtiH/manuH/04/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/smRtiH/manuH/04/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/smRtiH/manuH/04/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/smRtiH/manuH/04/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/smRtiH/manuH/04/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> ०४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०४">०४</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/content/smRtiH/manuH/04.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="आशरमकल">आश्रमकालः</h2>
<p>चतुर्थम् आयुषो भागम्<br>
उषित्वाद्यं गुरौ द्विजाः ।<br>
द्वितीयम् आयुषो भागं<br>
कृत-दारो गृहे वसेत्  ॥ ४.१ ॥</p>
<h2 id="जवक">जीविका</h2>
<p>अद्रोहेणैव भूतानाम्<br>
अल्पद्रोहेण वा पुनः ।<br>
या वृत्तिस् तां समास्थाय<br>
विप्रो जीवेद् अनापदि  ॥ ४.२ ॥+++(5)+++</p>
<p>यात्रामात्रप्रसिद्ध्य्-अर्थं<br>
स्वैः कर्मभिर् अगर्हितैः ।<br>
अक्लेशेन शरीरस्य<br>
कुर्वीत धनसञ्चयम्  ॥ ४.३ ॥+++(4)+++</p>
<p>+++(ऋतादिशब्दा निर्वक्ष्यन्ते ऽग्रे।)+++<br>
ऋतामृताभ्यां जीवेत् तु<br>
मृतेन प्रमृतेन वा ।<br>
सत्यानृताभ्याम् अपि वा<br>
न श्ववृत्त्या कदा चन  ॥ ४.४ ॥+++(5)+++<br>
+++(work for free, make money from leisure इति केचित्।)+++</p>
<p>ऋतम् उञ्छ+++(=सङ्ग्रहण)+++-शिलं+++(=कर्तनं)+++ ज्ञेयम्<br>
अमृतं स्याद् अयाचितम् ।<br>
मृतं तु याचितं भैक्षं<br>
प्रमृतं कर्षणं स्मृतम्  ॥ ४.५ ॥</p>
<p>सत्यानृतं तु वाणिज्यं<br>
तेन चैवाऽपि जीव्यते ।<br>
सेवा श्ववृत्तिर् आख्याता<br>
तस्मात् तां परिवर्जयेत्  ॥ ४.६ ॥</p>
<p>कुसूल-धान्यको वा स्यात्<br>
कुम्भी-धान्यक एव वा ।<br>
त्र्यहैहिको वापि भवेद्<br>
अश्वस्तनिक एव वा  ॥ ४.७ ॥</p>
<p>चतुर्णाम् अपि चैतेषां<br>
द्विजानां गृहमेधिनाम् ।<br>
ज्यायान् परः परो ज्ञेयो<br>
धर्मतो लोकजित्तमः  ॥ ४.८ ॥</p>
<p>+++(पूर्वोक्त+ऋतादि-)+++षट्-कर्मैको भवत्य् एषां<br>
त्रिभिर् अन्यः प्रवर्तते ।<br>
द्वाभ्याम् एकश् चतुर्थस् तु<br>
ब्रह्मसत्त्रेण जीवति  ॥ ४.९ ॥</p>
<p>वर्तयंश् च शिलोञ्छाभ्याम्<br>
अग्निहोत्र-परायणः ।<br>
+++(समृद्धिसङ्कोचात्)+++ इष्टीः पार्वायणान्तीयाः<br>
केवला निर्वपेत् सदा  ॥ ४.१० ॥</p>
<p>न लोकवृत्तं वर्तेत<br>
वृत्तिहेतोः कथं चन ।<br>
अजिह्माम् अशठां शुद्धां<br>
जीवेद् ब्राह्मणजीविकाम्  ॥ ४.११ ॥+++(5)+++</p>
<p>सन्तोषं परम् आस्थाय<br>
सुखार्थी संयतो भवेत् ।<br>
सन्तोष-मूलं हि सुखं<br>
दुःख-मूलं विपर्ययः  ॥ ४.१२ ॥+++(5)+++</p>
<p>अतो ऽन्यतमया वृत्त्या<br>
जीवंस् तु स्नातको द्विजः ।<br>
स्वर्गायुष्य-यशस्यानि<br>
व्रताणीमानि धारयेत् [मेधातिथिपाठः - स्वर्ग्यायुष्य-]  ॥ ४.१३ ॥</p>
<p>वेदोदितं स्वकं कर्म<br>
नित्यं कुर्याद् अतन्द्रितः ।<br>
तद् +धि कुर्वन् यथाशक्ति<br>
प्राप्नोति परमां गतिम्  ॥ ४.१४ ॥</p>
<p>नेहेताऽर्थान् प्रसङ्गेन  +++(येन व्यसनसन्तोषो नष्येत्)+++<br>
न विरुद्धेन कर्मणा।<br>
न विद्यमानेष्व् अर्थेषु<br>
नार्त्याम् अपि +++(स्थितौ)+++ यतस् ततः [मेधातिथिपाठः - न कल्पमानेष्व् अर्थेषु]  ॥ ४.१५ ॥+++(4)+++</p>
<p>इन्द्रियार्थेषु सर्वेषु<br>
न प्रसज्येत कामतः ।<br>
अतिप्रसक्तिं चैतेषां<br>
मनसा सन्निवर्तयेत्  ॥ ४.१६ ॥+++(5)+++</p>
<p>सर्वान् परित्यजेद् अर्थान्<br>
स्वाध्यायस्य विरोधिनः ।<br>
यथा तथाध्यापयंस् तु<br>
सा ह्य् अस्य कृतकृत्यता  ॥ ४.१७ ॥+++(4)+++</p>
<p>वयसः कर्मणो ऽर्थस्य<br>
श्रुतस्याऽभिजनस्य च ।<br>
वेष-वाग्-बुद्धि-सारूप्यम्<br>
आचरन् विचरेद् इह  ॥ ४.१८ ॥++(5)+++</p>
<h2 id="शसतरवकषणम">शास्त्रावेक्षणम्</h2>
<p>बुद्धि-वृद्धि-कराण्य् आशु<br>
धन्यानि च हितानि च ।<br>
नित्यं शास्त्राण्य् अवेक्षेत<br>
निगमांश् चैव वैदिकान्  ॥ ४.१९ ॥+++(5)+++</p>
<p>यथा यथा हि पुरुषः<br>
शास्त्रं समधिगच्छति ।<br>
तथा तथा विजानाति<br>
विज्ञानं चाऽस्य रोचते  ॥ ४.२० ॥+++(5)+++</p>
<h2 id="यजञ">यज्ञाः</h2>
<p>ऋषियज्ञं देवयज्ञं<br>
भूतयज्ञं च सर्वदा ।<br>
नृयज्ञं पितृयज्ञं च<br>
यथाशक्ति न हापयेत्  ॥ ४.२१ ॥+++(5)+++</p>
<p>एतान् एके महायज्ञान्<br>
यज्ञशास्त्रविदो जनाः ।<br>
अनीहमानाः सततम्<br>
इन्द्रियेष्व् एव जुह्वति  ॥ ४.२२ ॥</p>
<p>वाच्य् एके जुह्वति प्राणं<br>
प्राणे वाचं च सर्वदा ।<br>
वाचि प्राणे च पश्यन्तो<br>
यज्ञनिर्वृत्तिम् अक्षयाम्  ॥ ४.२३ ॥</p>
<p>ज्ञानेनैवाऽपरे विप्रा<br>
यजन्त्य् एतैर् मखैः सदा [मेधातिथिपाठः - यजन्ते तैर् मखैः सदा] ।<br>
ज्ञान-मूलां क्रियाम् एषां<br>
पश्यन्तो ज्ञानचक्षुषा  ॥ ४.२४ ॥</p>
<p>अग्निहोत्रं च जुहुयाद्<br>
आद्य्-अन्ते द्यु-निशोः सदा ।<br>
दर्शेन चाऽर्धमासान्ते<br>
पौर्णामासेन चैव हि  ॥ ४.२५ ॥</p>
<h3 id="अगरषट">अग्रेष्टिः</h3>
<p>सस्यान्ते नवसस्येष्ट्या<br>
तथार्त्व्-अन्ते द्विजो ऽध्वरैः ।<br>
पशुना त्व् अयनस्यादौ<br>
समान्ते सौमिकैर् मखैः [मेधातिथिपाठः - अयनान्ते तु समान्ते]  ॥ ४.२६ ॥</p>
<p>नाऽनिष्ट्वा नवसस्येष्ट्या<br>
पशुना चाऽग्निमान् द्विजः ।<br>
नवान्नम् अद्यान् मांसं वा<br>
दीर्घम् आयुर् जिजीविषुः  ॥ ४.२७ ॥+++(5)+++</p>
<p>नवेनाऽनर्चिता ह्य् अस्य<br>
पशुहव्येन चाऽग्नयः ।<br>
प्राणान् एवाऽत्तुम् इच्छन्ति<br>
नवान्नामिषगर्धिनः  ॥ ४.२८ ॥+++(4)+++</p>
<h2 id="आतथयम">आतिथ्यम्</h2>
<p>आसनाशन-शय्याभिर्<br>
अद्भिर् मूल-फलेन वा ।<br>
नाऽस्य कश् चिद् वसेद् गेहे<br>
शक्तितो ऽनर्चितो ऽतिथिः  ॥ ४.२९ ॥</p>
<p>पाषाण्डिनो विकर्मस्थान्<br>
बैडाल-व्रतिकाञ् शठान् ।<br>
हैतुकान् बक-वृत्तींश् च<br>
वाङ्-मात्रेणाऽपि नाऽर्चयेत्  ॥ ४.३० ॥+++(4)+++</p>
<p>वेदविद्या-व्रत-स्नाताञ्<br>
श्रोत्रियान् गृहमेधिनः ।<br>
पूजयेद् +धव्य-कव्येन<br>
विपरीतांश् च वर्जयेत्  ॥ ४.३१ ॥</p>
<h2 id="भकष">भिक्षा</h2>
<p>शक्तितो ऽपचमानेभ्यो<br>
दातव्यं गृहमेधिना ।<br>
संविभागश् च भूतेभ्यः<br>
कर्तव्यो ऽनुपरोधतः  ॥ ४.३२ ॥+++(4)+++</p>
<p>राजतो धनम् अन्विच्छेत्<br>
संसीदन् स्नातकः क्षुधा ।<br>
याज्यान्तेवासिनोर् वापि<br>
न त्व् अन्यत इति स्थितिः  ॥ ४.३३ ॥</p>
<h2 id="वष">वेषः</h2>
<p>न सीदेत् स्नातको विप्रः<br>
क्षुधा शक्तः कथं चन ।<br>
न जीर्ण-मलवद्-वासा<br>
भवेच् च विभवे सति  ॥ ४.३४ ॥</p>
<p>कॢप्तकेश-नख-श्मश्रुर्<br>
दान्तः शुक्लाम्बरः शुचिः ।<br>
स्वाध्याये चैव युक्तः स्यान्<br>
नित्यम् आत्महितेषु च  ॥ ४.३५ ॥</p>
<p>वैणवीं धारयेद् यष्टिं<br>
सोदकं च कमण्डलुम् ।<br>
यज्ञोपवीतं वेदं च<br>
शुभं रौक्मे+++(=भास्वरे ‌सौवर्णे)+++ च कुण्डले  ॥ ४.३६ ॥</p>
<h2 id="सदचर">सदाचारः</h2>
<p>+++(व्यसनरूपेण)+++ नेक्षेतोद्यन्तम् आदित्यं<br>
नाऽस्तं यान्तं कदा चन ।<br>
नोपसृष्टं +++(ग्रहणेन)+++ न वारिस्थं<br>
न मध्यं नभसो गतम्  ॥ ४.३७ ॥</p>
<p>न लङ्घयेद् वत्सतन्त्रीं<br>
न प्रधावेच् च वर्षति ।<br>
न चोदके निरीक्षेत<br>
स्वरूपम् इति धारणा  ॥ ४.३८ ॥</p>
<p>मृदं गां दैवतं विप्रं<br>
घृतं मधु चतुष्पथम् ।<br>
प्रदक्षिणानि कुर्वीत<br>
प्रज्ञातांश् च वनस्पतीन्  ॥ ४.३९ ॥+++(4)+++</p>
<h3 id="रजसवलनयम">रजस्वलानियमः</h3>
<p>नोपगच्छेत् प्रमत्तो ऽपि<br>
स्त्रियम् आर्तवदर्शने ।<br>
समानशयने चैव<br>
न शयीत तया सह  ॥ ४.४० ॥</p>
<p>रजसाभिप्लुतां नारीं<br>
नरस्य ह्य् उपगच्छतः ।<br>
प्रज्ञा तेजो बलं चक्षुर्<br>
आयुश् चैव प्रहीयते  ॥ ४.४१ ॥</p>
<p>तां विवर्जयतस् तस्य<br>
रजसा समभिप्लुताम् ।<br>
प्रज्ञा तेजो बलं चक्षुर्<br>
आयुश् चैव प्रवर्धते  ॥ ४.४२ ॥</p>
<h3 id="सतरसमबनध-नयम">स्त्रीसम्बन्धे नियमः</h3>
<p>नाऽश्नीयाद् भार्यया सार्धं<br>
नैनाम् ईक्षेत चाऽश्नतीम् ।<br>
क्षुवतीं जृम्भमाणां वा<br>
न चासीनां यथासुखम्  ॥ ४.४३ ॥</p>
<p>नाऽञ्जयन्तीं स्वके नेत्रे<br>
न चाऽभ्यक्ताम् अनावृताम् ।<br>
न पश्येत् प्रसवन्तीं च<br>
तेजस्-कामो द्विजोत्तमः  ॥ ४.४४ ॥</p>
<h3 id="अशन-परषय">अशन-पुरीषयोः</h3>
<p>नाऽन्नम् अद्याद् एकवासा<br>
न नग्नः स्नानम् आचरेत् ।<br>
न मूत्रं पथि कुर्वीत<br>
न भस्मनि न गोव्रजे  ॥ ४.४५ ॥</p>
<p>न फालकृष्टे न जले<br>
न चित्यां न च पर्वते ।<br>
न जीर्णदेवायतने<br>
न वल्मीके कदा चन  ॥ ४.४६ ॥</p>
<p>न स-सत्त्वेषु गर्तेषु<br>
न गच्छन्न् अपि न स्थितः ।<br>
न नदीतीरम् आसाद्य<br>
न च पर्वतमस्तके  ॥ ४.४७ ॥</p>
<p>वाय्व्-अग्नि-विप्रम् आदित्यम्<br>
अपः पश्यंस् तथैव गाः ।<br>
न कदा चन कुर्वीत<br>
विण्-मूत्रस्य विसर्जनम्  ॥ ४.४८ ॥</p>
<p>+++(भूमिं)+++ तिरस्कृत्योच्चरेत् +++(मूत्रेण)+++ काष्ठ-<br>
लोष्ठ-पत्र-तृणादिना [मेधातिथिपाठः - तृणादि च] ।<br>
नियम्य प्रयतो वाचं<br>
संवीताङ्गो ऽवगुण्ठितः  ॥ ४.४९ [५० मेधातिथिपाठे] ॥</p>
<p>मूत्रोच्चार-समुत्सर्गं<br>
दिवा कुर्याद् उदङ्-मुखः ।<br>
दक्षिणाभिमुखो रात्रौ<br>
सन्ध्यायोश् च यथा दिवा  ॥ ४.५० [५१ मेधातिथिपाठे] ॥</p>
<p>छायायाम् अन्धकारे वा<br>
रात्राव् अहनि वा द्विजः ।<br>
यथासुख-मुखः कुर्यात् +++(दिङ्नियमं विना)+++<br>
प्राणबाध-भयेषु च  ॥ ४.५१ [५२ मेधातिथिपाठे] ॥</p>
<p>प्रत्य्-अग्निं प्रति-सूर्यं च<br>
प्रति-सोमोदक-द्विजम् ।<br>
प्रति-गु प्रति-वातं च<br>
प्रज्ञा नश्यति मेहतः [क्:प्रति-गां प्रति-वातं]  ॥ ४.५२ [४९ मेधातिथिपाठे] ॥</p>
<h3 id="सदचरनतरम">सदाचारान्तरम्</h3>
<p>नाऽग्निं मुखेनोपधमेन्<br>
नग्नां नेक्षेत च स्त्रियम् ।<br>
नाऽमेध्यं प्रक्षिपेद् अग्नौ<br>
न च पादौ प्रतापयेत्  ॥ ४.५३ ॥</p>
<p>अधस्तान् नोपदध्याच् च<br>
न चैनम् अभिलङ्घयेत् ।<br>
न चैनं पादतः कुर्यान्<br>
न प्राणबाधम् आचरेत्  ॥ ४.५४ ॥+++(4)+++</p>
<p>नाऽश्नीयात् सन्धिवेलायां<br>
न गच्छेन् नाऽपि संविशेत् ।<br>
न चैव प्रलिखेद् भूमिं<br>
नात्मनो ऽपहरेत् स्रजम्  ॥ ४.५५ ॥</p>
<p>नाऽप्सु मूत्रं पुरीषं वा<br>
ष्ठीवनं वा समुत्सृजेत् ।<br>
अमेध्यलिप्तम् अन्यद् वा<br>
लोहितं वा विषाणि वा  ॥ ४.५६ ॥</p>
<p>नैकः सुप्याच् छून्यगेहे [शून्यगृहे स्वप्यान्]<br>
न श्रेयांसं +++(जनं)+++ प्रबोधयेत्  ।<br>
नोदक्यया+++(=रजस्वलया)+++ ऽभिभाषेत<br>
यज्ञं गच्छेन् न चाऽवृतः+++(=अनाहूतः [खादितुम्])+++  ॥ ४.५७ ॥</p>
<p>अग्न्यगारे गवां गोष्ठे<br>
ब्राह्मणानां च सन्निधौ ।<br>
स्वाध्याये भोजने चैव<br>
दक्षिणं पाणिम् उद्धरेत्  ॥ ४.५८ ॥</p>
<p>न वारयेद् गां धयन्तीं+++(=पिबन्तीं)+++<br>
न चाचक्षीत कस्य चित् ।<br>
न दिवीन्द्रायुधं दृष्ट्वा<br>
कस्य चिद् दर्शयेद् बुधः  ॥ ४.५९ ॥ +++(5)+++</p>
<h3 id="वस">वासः</h3>
<p>नाऽधर्मिके वसेद् ग्रामे<br>
न व्याधि-बहुले भृशम् ।<br>
नैकः प्रपद्येताऽध्वानं<br>
न चिरं पर्वते वसेत्  ॥ ४.६० ॥+++(5)+++</p>
<p>न शूद्रराज्ये निवसेन्<br>
नाऽधार्मिकजनावृते ।<br>
न पाषण्डि-गणाक्रान्ते<br>
नोपस्षृटे ऽन्त्यजैर् नृभिः  ॥ ४.६१ ॥ +++(5)+++</p>
<h3 id="सदचरनतरम-1">सदाचारान्तरम्</h3>
<p>न भुञ्जीतोद्धृत-स्नेहं<br>
नाऽतिसौहित्यम्+++(=अत्यशनम्)+++ आचरेत् ।<br>
नाऽतिप्रगे नाऽतिसायं<br>
न सायं प्रातर्-आशितः  ॥ ४.६२ ॥+++(5)+++<br>
+++(‘He shall not eat to his fill both in the morning and in the evening.’ It is in view of this that Yājñavalkya (Acāra, 114) has advised light food in the evening.)+++</p>
<p>न कुर्वीत वृथाचेष्टां<br>
न वार्य् अञ्जलिना पिबेत् ।<br>
नोत्सङ्गे भक्षयेद् भक्ष्यान्<br>
न जातु स्यात् +++(कु)+++कुतूहली  ॥ ४.६३ ॥+++(4)+++</p>
<p>न नृत्येद् अथ वा गायेन्<br>
न वादित्राणि वादयेत् [मेधातिथिपाठः - न नृत्येन् नैव गायेच् च न वादित्राणि वादयेत्] ।<br>
नास्फोटयेन् +++(कराभ्यां अङ्गुलीभिर् वा)+++ न च क्ष्वेडेन् +++(=दन्तान् घर्षयेत्)+++<br>
न च रक्तो विरावयेत् [मेधातिथिपाठः - न च रक्तो विरोधयेत्]  ॥ ४.६४ ॥</p>
<p>न पादौ धावयेत् कांस्ये<br>
कदा चिद् अपि भाजने ।<br>
न भिन्न+++(=भग्न)+++-भाण्डे भुञ्जीत<br>
न भावप्रतिदूषिते  ॥ ४.६५ ॥</p>
<p>उपानहौ च वासश् च<br>
धृतम् अन्यैर् न धारयेत् ।<br>
उपवीतम् अलङ्कारं<br>
स्रजं करकम्+++(=कूपीम्)+++ एव च  ॥ ४.६६ ॥</p>
<h3 id="यतर">यात्रा</h3>
<p>नाऽविनीतैर् भजेद् धुर्यैर्<br>
न च क्षुध्-व्याधि-पीडितैः [मेधातिथिपाठः - नाऽविनीतैर् व्रजेद्] ।<br>
न भिन्न-शृङ्गाक्षि-खुरैर्<br>
न वालधि+++(=केशवत्पुच्छ)+++-विरूपितैः  ॥ ४.६७ ॥</p>
<p>विनीतैस् तु व्रजेन् नित्यम्<br>
आशुगैर् लक्षणान्वितैः ।<br>
वर्ण-रूपोपसम्पन्नैः<br>
प्रतोदेनातुदन् भृशम् [मेधातिथिपाठः - प्रतोदेनाक्षिपन्]  ॥ ४.६८ ॥+++(5)+++</p>
<h3 id="सदचरनतरम-2">सदाचारान्तरम्</h3>
<p>बालातपः प्रेतधूमो<br>
वर्ज्यं भिन्नं तथासनम् ।<br>
न छिन्द्यान् नख-रोमाणि<br>
दन्तैर् नोत्पाटयेन् नखान् [मेधातिथिपाठः - न च्छिन्द्यान्]  ॥ ४.६९ ॥+++(4)+++</p>
<p>न मृल्-लोष्ठं च मृद्नीयान्+++(=चूर्णीकुर्यात्)+++<br>
न छिन्द्यात् करजैस् तृणम् [मेधातिथिपाठः - च्छिन्द्यात्] ।<br>
न कर्म निष्फलं कुर्यान्<br>
नायत्याम् +++(वेलायां)+++ असुखोदयम् +++(अत्यशनादिभिः)+++ ॥ ४.७० ॥+++(4)+++</p>
<p>लोष्ठमर्दी तृणच्छेदी<br>
नखखादी च यो नरः ।<br>
स विनाशं व्रजत्य् आशु<br>
सूचकाशुचिर्+++(मेधातिथिपाठो वरः)+++ एव च [मेधातिथिपाठः - +++(दोष)+++सूचको ऽशुचिर् एव च]  ॥ ४.७१ ॥</p>
<h3 id="वनय">विनयः</h3>
<p>न विगर्ह्य कथां कुर्याद्<br>
+++(वस्त्राद्)+++ बहिर् माल्यं न धारयेत् [मेधातिथिपाठः - न विगृह्य कथां कुर्याद्] ।<br>
गवां च यानं पृष्ठेन (नाम, गोपृष्ठ उपविश्य)<br>
सर्वथैव विगर्हितम्  ॥ ४.७२ ॥+++(5)+++</p>
<p>अद्वारेण च नाऽतीयाद्<br>
ग्रामं वा वेश्म वावृतम् +++(परिधिभिः)+++ ।<br>
रात्रौ च वृक्षमूलानि<br>
दूरतः परिवर्जयेत्  ॥ ४.७३ ॥+++(4)+++</p>
<p>नाऽक्षैर् दीव्येत् कदा चित् तु<br>
स्वयं नोपानहौ हरेत् ।<br>
शयनस्थो न भुञ्जीत<br>
न पाणिस्थं न चासने  ॥ ४.७४ ॥+++(4)+++</p>
<h3 id="भजनम">भोजनम्</h3>
<p>सर्वं च तिलसम्बद्धं<br>
नाऽद्याद् अस्तम् इते रवौ ।<br>
न च नग्नः शयीतेह<br>
न चोच्छिष्टः+++(=अक्षालितमुखः)+++ क्व चिद् व्रजेत्  ॥ ४.७५ ॥+++(4)+++</p>
<p>आर्द्र-पादस् तु भुञ्जीत<br>
नार्द्र-पादस् तु संविशेत् ।<br>
आर्द्र-पादस् तु भुञ्जानो<br>
दीर्घम् आयुर् अवाप्नुयात्  ॥ ४.७६ ॥+++(4)+++</p>
<h3 id="परणरकष">प्राणरक्षा</h3>
<p>अचक्षुर् विषयं दुर्गं<br>
न प्रपद्येत कर्हि चित् ।<br>
न विण्-मूत्रम् उदीक्षेत<br>
न बाहुभ्यां नदीं तरेत्  ॥ ४.७७ ॥</p>
<p>अधितिष्ठेन् न केशांस् तु<br>
न भस्मास्थि-+++(कुम्भ)+++कपालिकाः ।<br>
न कार्पासास्थि+++(→कार्पासबीजं)+++ न तुषान्<br>
दीर्घम् आयुर् जिजीविषुः  ॥ ४.७८ ॥</p>
<h3 id="नचसमबनध">नीचसम्बन्धे</h3>
<p>न संवसेच् च पतितैर्<br>
न चाण्डालैर् न पुल्कसैः ।<br>
न मूर्खैर् नाऽवलिप्तैश् च<br>
नाऽन्त्यैर्+++(=म्लेच्छैः)+++ नाऽन्त्यावसायिभिः+++(=चण्डालनिषादीसुतैः)+++  ॥ ४.७९ ॥</p>
<p>न शूद्राय मतिं दद्यान्<br>
नोच्छिष्टं न हविष्कृतम् ।<br>
न चाऽस्योपदिशेद् धर्मं<br>
न चाऽस्य व्रतम् आदिशेत्  ॥ ४.८० ॥+++(4)+++<br>
+++(&ldquo;This prohibition pertains to being an adviser as a means of livelihood&rdquo; इति मेधतिथिः। अन्ये ऽन्यथा।)+++</p>
<p>यो ह्य् अस्य धर्मम् आचष्टे<br>
यश् चैवादिशति व्रतम् ।<br>
सो ऽसंवृतं नाम तमः<br>
सह तेनैव मज्जति  ॥ ४.८१ ॥</p>
<h3 id="शर">शिरः</h3>
<p>न संहताभ्यां पाणिभ्यां<br>
कण्डूयेद् आत्मनः शिरः ।<br>
न स्पृशेच् चैतद् उच्छिष्टो<br>
न च स्नायाद् विना ततः  ॥ ४.८२ ॥<br>
+++(Only when bathing after doing something unclean (like: touching a chaNDAla). Ordinary bathing, without washing the head, is of course possible; in view of which we have such assertions as—‘having bathed his head, etc., etc.,’)+++</p>
<p>केशग्रहान् प्रहारांश् च<br>
शिरस्य् एतान् विवर्जयेत् ।<br>
शिरःस्नातश् च तैलेन<br>
नाऽङ्गं किं चिद् अपि स्पृशेत्  ॥ ४.८३ ॥+++(4)+++</p>
<h3 id="अगरहयण">अग्राह्याणि</h3>
<p>न राज्ञः प्रतिगृह्णीयाद्<br>
अराजन्य+++(=अक्षत्रिय)+++-प्रसूतितः ।+++(4)+++<br>
सूना-+++(तैलोत्पादन)+++चक्र-+++(सुराविक्रयण)+++ध्वजवतां<br>
वेशेनैव +++(→वेश्यावृत्त्या)+++ च जीवताम्  ॥ ४.८४ ॥</p>
<p>दशसूना-समं चक्रं<br>
दशचक्र-समो ध्वजः ।<br>
दशध्वज-समो वेशो<br>
दशवेश-समो नृपः  ॥ ४.८५ ॥</p>
<p>दश सूनासहस्राणि<br>
यो वाहयति सौनिकः ।<br>
तेन तुल्यः स्मृतो राजा<br>
घोरस् तस्य प्रतिग्रहः  ॥ ४.८६ ॥+++(5)+++</p>
<p>यो राज्ञः प्रतिगृह्णाति<br>
लुब्धस्योच्छास्त्रवर्तिनः ।<br>
स पर्यायेण यातीमान्<br>
नरकान् एकविंशतिम्  ॥ ४.८७ ॥</p>
<p>तामिस्रम् अन्धतामिस्रं<br>
महारौरव-रौरवौ ।<br>
नरकं कालसूत्रं च<br>
महानरकम् एव च  ॥ ४.८८ ॥</p>
<p>सञ्जीवनं महावीचिं<br>
तपनं सम्प्रतापनम् ।<br>
संहातं च स-काकोलं<br>
कुड्मलं प्रतिमूर्तिकम् [मेधातिथिपाठः - पूतिमृत्तिकम्]  ॥ ४.८९ ॥</p>
<p>लोहशङ्कुम् ऋजीषं च<br>
पन्थानं शाल्मलीं नदीम् ।<br>
असिपत्रवनं चैव<br>
लोहदारकम् एव च  ॥ ४.९० ॥</p>
<p>एतद् विदन्तो विद्वांसो<br>
ब्राह्मणा ब्रह्मवादिनः ।<br>
न राज्ञः प्रतिगृह्णन्ति<br>
प्रेत्य श्रेयो ऽभिकाङ्क्षिणः  ॥ ४.९१ ॥</p>
<h3 id="जगत">जागृतिः</h3>
<p>ब्राह्मे मुहूर्ते बुध्येत<br>
धर्मार्थौ चाऽनुचिन्तयेत् ।<br>
काय-क्लेशांश् च तन्-मूलान्<br>
वेदतत्त्वार्थम् एव च  ॥ ४.९२ ॥+++(5)+++</p>
<p>उत्थायावश्यकं कृत्वा<br>
कृत-शौचः समाहितः ।<br>
पूर्वां सन्ध्यां जपंस् तिष्ठेत्<br>
स्वकाले चाऽपरां चिरम्  ॥ ४.९३ ॥+++(4)+++</p>
<p>ऋषयो दीर्घसन्ध्यत्वाद्<br>
दीर्घम् आयुर् अवाप्नुयुः ।<br>
प्रज्ञां यशश् च कीर्तिं च<br>
ब्रह्मवर्चसम् एव च  ॥ ४.९४ ॥</p>
<h2 id="अधययनम">अध्ययनम्</h2>
<p>श्रावण्यां प्रौष्ठपद्यां वाप्य्<br>
उपाकृत्य यथाविधि ।<br>
युक्तश् छन्दांस्य् अधीयीत<br>
मासान् विप्रो ऽर्धपञ्चमान्  ॥ ४.९५ ॥+++(4)+++</p>
<p>पुष्ये तु छन्दसां कुर्याद्<br>
बहिर् उत्सर्जनं द्विजः ।<br>
माघशुक्लस्य वा प्राप्ते<br>
पूर्वाह्णे प्रथमे ऽहनि  ॥ ४.९६ ॥</p>
<p>यथाशास्त्रं तु कृत्वैवम्<br>
उत्सर्गं छन्दसां बहिः ।<br>
विरमेत् +++(उभय)+++पक्षिणीं रात्रिं<br>
तद् एवैकम् +++(उत्सर्गयुक्तम्)+++ अहर्-निशम्  ॥ ४.९७ ॥</p>
<p>अत ऊर्ध्वं तु छन्दांसि<br>
शुक्लेषु नियतः पठेत् ।<br>
वेदाङ्गानि च सर्वाणि<br>
कृष्णपक्षेषु सम्पठेत्  ॥ ४.९८ ॥+++(5)+++</p>
<p>नाऽविस्पष्टम् अधीयीत<br>
न शूद्र-जन-सन्निधौ ।<br>
न निशान्ते परिश्रान्तो<br>
ब्रह्माऽधीत्य पुनः स्वपेत्  ॥ ४.९९ ॥</p>
<p>यथोदितेन विधिना नित्यं<br>
छन्दस्कृतं+++(→पद्यं)+++ पठेत् ।<br>
+++(गद्य)+++ब्रह्म छन्दस्कृतं चैव<br>
द्विजो युक्तो ह्य् अनापदि  ॥ ४.१०० ॥</p>
<h3 id="अनधयय">अनध्यायः</h3>
<p>इमान् नित्यम् अनध्यायान्<br>
अधीयानो विवर्जयेत् ।<br>
अध्यापनं च कुर्वाणः<br>
शिष्याणां विधिपूर्वकम्  ॥ ४.१०१ ॥</p>
<p>कर्णश्रवे ऽनिले रात्रौ<br>
दिवा पांसुसमूहने ।<br>
एतौ वर्षास्व् अनध्यायाव्<br>
अध्यायज्ञाः प्रचक्षते  ॥ ४.१०२ ॥</p>
<p>विद्युत्-स्तनित-वर्षेषु +++(युगपत्सु)+++<br>
महोल्कानां च सम्प्लवे ।<br>
आकालिकम् अनध्यायम्<br>
एतेषु मनुर् अब्रवीत्  ॥ ४.१०३ ॥</p>
<p>एतांस् त्व् अभ्युदितान् विद्याद्<br>
यदा प्रादुष्कृताग्निषु+++(=प्रज्वालिताग्निषु)+++ ।<br>
तदा विद्याद् अनध्यायम्<br>
अनृतौ चाऽभ्रदर्शने  ॥ ४.१०४ ॥+++(4)+++</p>
<p>निर्घाते भूमिचलने<br>
ज्योतिषां चोपसर्जने ।<br>
एतान् आकालिकान् विद्याद्<br>
अनध्यायान् ऋताव् अपि  ॥ ४.१०५ ॥</p>
<p>प्रादुष्कृतेष्व्+++(=प्रज्वालितेषु)+++ अग्निषु तु<br>
विद्युत्-स्तनित-निःस्वने ।<br>
स-+++(अग्नि)+++ज्योतिः स्याद् अनध्यायः<br>
शेषे रात्रौ यथा दिवा  ॥ ४.१०६ ॥</p>
<p>नित्यानध्याय एव स्याद्<br>
ग्रामेषु नगरेषु च ।<br>
धर्मनैपुण्य-कामानां<br>
पूतिगन्धे च सर्वदा [मेधातिथिपाठः - सर्वशः]  ॥ ४.१०७ ॥+++(4)+++</p>
<p>अन्तर्गत-शवे ग्रामे<br>
वृषलस्य च सन्निधौ ।<br>
अनध्यायो रुद्यमाने<br>
समवाये जनस्य च  ॥ ४.१०८ ॥+++(5)+++</p>
<h4 id="शरदधनमततम">श्राद्धनिमित्तम्</h4>
<p>उदके मध्यरात्रे च<br>
विण्-मूत्रस्य विसर्जने ।<br>
उच्छिष्टः श्राद्धभुक् चैव<br>
मनसापि न चिन्तयेत्  ॥ ४.१०९ ॥+++(4)+++</p>
<p>प्रतिगृह्य द्विजो विद्वान्<br>
एकोद्दिष्टस्य केतनम् [मेधातिथिपाठः - एकोद्दिष्ट-निकेतनम्] ।<br>
त्र्यहं न कीर्तयेद् ब्रह्म<br>
राज्ञो राहोश् च सूतके  ॥ ४.११० ॥</p>
<p>यावद् एकानुदिष्टस्य<br>
गन्धो लेपश् च तिष्ठति ।<br>
विप्रस्य विदुषो देहे<br>
तावद् ब्रह्म न कीर्तयेत्  ॥ ४.१११ ॥</p>
<h4 id="करणनतरम">कारणान्तरम्</h4>
<p>शयानः प्रौढ-पादश् च<br>
कृत्वा चैवाऽवसक्थिकाम् +++(→जानुमेलनम्)+++ ।<br>
नाऽधीयीतामिषं जग्ध्वा<br>
सूतकान्नाद्यम् एव च  ॥ ४.११२ ॥</p>
<p>नीहारे बाणशब्दे च<br>
सन्ध्ययोर् एव चोभयोः ।<br>
अमावास्या-चतुर्दश्योः<br>
पौर्णमास्य्-अष्टकासु च  ॥ ४.११३ ॥  +++(4)+++</p>
<p>अमावास्या गुरुं हन्ति<br>
शिष्यं हन्ति चतुर्दशी ।<br>
ब्रह्माऽष्टक-पौर्णमास्यौ<br>
तस्मात् ताः परिवर्जयेत्  ॥ ४.११४ ॥</p>
<p>पांसुवर्षे दिशां दाहे<br>
गोमायु-विरुते तथा ।<br>
श्व-खरोष्ट्रे च रुवति<br>
+++(श्वपद)+++पङ्क्तौ च न पठेद् द्विजः  ॥ ४.११५ ॥</p>
<p>नाऽधीयीत श्मशानान्ते<br>
ग्रामान्ते गोव्रजे ऽपि वा ।<br>
वसित्वा मैथुनं वासः<br>
श्राद्धिकं प्रतिगृह्य च  ॥ ४.११६ ॥+++(4)+++</p>
<p>प्राणि वा यदि वाप्राणि<br>
यत् किं चिच् छ्राद्धिकं भवेत् ।<br>
तद् आलभ्याऽप्य् अनध्यायः<br>
पाण्य्-आस्यो हि द्विजः स्मृतः  ॥ ४.११७ ॥+++(5)+++</p>
<p>चोरैर् उपद्रुते ग्रामे<br>
सम्भ्रमे चाऽग्निकारिते [मेधातिथिपाठः - चौरैर् उपप्लुते, सम्भ्रमे] ।<br>
आकालिकम् अनध्यायं<br>
विद्यात् सर्वाद्भुतेषु च  ॥ ४.११८ ॥</p>
<p>उपाकर्मणि चोत्सर्गे<br>
त्रिरात्रं क्षेपणं स्मृतम् ।<br>
अष्टकासु त्व् अहोरात्रम्<br>
ऋत्वन्तासु च रात्रिषु  ॥ ४.११९ ॥+++(4)+++</p>
<p>नाऽधीयीताऽश्वम् आरूढो<br>
न वृक्षं न च हस्तिनम् ।<br>
न नावं न खरं नोष्ट्रं<br>
नेरिणस्थो न यानगः  ॥ ४.१२० ॥+++(5)+++</p>
<p>न विवादे न कलहे<br>
न सेनायां न सङ्गरे ।<br>
न भुक्तमात्रे नाऽजीर्णे<br>
न वमित्वा न शुक्तके+++(=आम्लोद्गीरणं कण्ठे)+++  ॥ ४.१२१ ॥+++(4)+++</p>
<p>अतिथिं चाऽननुज्ञाप्य<br>
मारुते वाति वा भृशम् ।<br>
रुधिरे च स्रुते गात्राच्<br>
छस्त्रेण च परिक्षते  ॥ ४.१२२ ॥+++(4)+++</p>
<p>सामध्वनाव् ऋग्-यजुषी<br>
नाऽधीयीत कदा चन ।<br>
वेदस्याऽधीत्य वाप्य् अन्तम्<br>
आरण्यकम् अधीत्य च  ॥ ४.१२३ ॥+++(5)+++</p>
<p>ऋग्वेदो देव-दैवत्यो<br>
यजुर्वेदस् तु मानुषः ।<br>
सामवेदः स्मृतः पित्र्यस्<br>
तस्मात् तस्याऽशुचिर् ध्वनिः  ॥ ४.१२४ ॥+++(4)+++</p>
<p>एतद् विद्वन्तो विद्वांसस्<br>
त्रयीनिष्कर्षम्+++(→ॐ)+++ अन्वहम् ।<br>
क्रमतः पूर्वम् अभ्यस्य<br>
पश्चाद् वेदम् अधीयते  ॥ ४.१२५ ॥</p>
<p>पशु-मण्डूक-मार्जार-<br>
श्व-सर्प-नकुलाखुभिः ।<br>
अन्तरागमने विद्याद्<br>
अनध्यायम् अहर्-निशम्  ॥ ४.१२६ ॥</p>
<p>द्वाव् एव वर्जयेन् नित्यम्<br>
अनध्यायौ प्रयत्नतः ।<br>
स्वाध्याय-भूमिं चाऽशुद्धम्<br>
आत्मानं चाऽशुचिं द्विजः  ॥ ४.१२७ ॥+++(4)+++</p>
<h2 id="सदचर-1">सदाचारः</h2>
<p>अमावास्याम् अष्टमीं च<br>
पौर्णमासीं चतुर्दशीम् ।<br>
ब्रह्मचारी भवेन् नित्यम्<br>
अप्य् ऋतौ स्नातको द्विजः  ॥ ४.१२८ ॥  +++(4)+++</p>
<p>न स्नानम् आचरेद् भुक्त्वा<br>
नातुरो न महानिशि ।<br>
न वासोभिः सहाऽजस्रं<br>
नाऽविज्ञाते जलाशये  ॥ ४.१२९ ॥+++(4)+++</p>
<p>देवतानां गुरो राज्ञः<br>
स्नातकाचार्ययोस् तथा ।<br>
नाक्रामेत् कामतश् छायां<br>
बभ्रुणो दीक्षितस्य च  ॥ ४.१३० ॥+++(4)+++</p>
<p>मध्यन्दिने ऽर्धरात्रे च<br>
श्राद्धं भुक्त्वा च सामिषम् ।<br>
सन्ध्ययोर् उभयोश् चैव<br>
न सेवेत चतुष्पथम्  ॥ ४.१३१ ॥</p>
<p>उद्वर्तनम्+++(=फेनकचूर्णम्)+++ अपस्नानं<br>
विण्-मूत्रे रक्तम् एव च ।<br>
श्लेश्म-निष्ठ्यूत-वान्तानि<br>
नाऽधितिष्ठेत् तु कामतः  ॥ ४.१३२ ॥</p>
<p>वैरिणं नोपसेवेत<br>
सहायं चैव वैरिणः ।<br>
अधार्मिकं तस्करं च<br>
परस्यैव च योषितं  ॥ ४.१३३ ॥</p>
<p>न हीदृशम् अनायुष्यं<br>
लोके किं चन विद्यते ।<br>
यादृशं पुरुषस्येह<br>
परदारोपसेवनम्  ॥ ४.१३४ ॥+++(5)+++</p>
<p>क्षत्रियं चैव सर्पं च<br>
ब्राह्मणं च बहु-श्रुतम् ।<br>
नाऽवमन्येत वै भूष्णुः<br>
कृशान् अपि कदा चन  ॥ ४.१३५ ॥+++(5)+++</p>
<p>एतत् त्रयं हि पुरुषं<br>
निर्दहेद् अवमानितम् ।<br>
तस्माद् एतत् त्रयं नित्यं<br>
नाऽवमन्येत बुद्धिमान्  ॥ ४.१३६ ॥</p>
<p>नात्मानम् अवमन्येत<br>
पुर्वाभिर् असमृद्धिभिः ।<br>
आ मृत्योः श्रियम् अन्विच्छेन्<br>
नैनां मन्येत दुर्-लभाम्  ॥ ४.१३७ ॥+++(5)+++</p>
<p>सत्यं ब्रूयात् प्रियं ब्रूयान्<br>
न ब्रूयात् सत्यम् अप्रियम् ।<br>
प्रियं च नाऽनृतं ब्रूयाद्<br>
एष धर्मः सनातनः  ॥ ४.१३८ ॥+++(5)+++</p>
<p>भद्रं भद्रम् इति ब्रूयाद्<br>
भद्रम् इत्य् एव वा वदेत् ।<br>
शुष्क-वैरं विवादं च<br>
न कुर्यात् केन चित् सह  ॥ ४.१३९ ॥+++(5)+++</p>
<p>नाऽतिकल्यं+++(=अतिप्रातः)+++ नाऽतिसायं<br>
नाऽतिमध्यन्दिने स्थिते ।<br>
नाऽज्ञातेन समं गच्छेन्<br>
नैको न वृषलैः सह  ॥ ४.१४० ॥+++(4)+++</p>
<p>हीनाङ्गान् अतिरिक्ताङ्गान्<br>
विद्या-हीनान् वयो-ऽधिकान् [मेधातिथिपाठः - वयोऽअतिगान्] ।<br>
रूप-द्रविण-हीनांश् च<br>
जाति-हीनांश् च नाक्षिपेत् [मेधातिथिपाठः - रूपद्रव्य-हीनांश् च]  ॥ ४.१४१ ॥+++(5)+++</p>
<p>न स्पृशेत् पाणिनोच्छिष्टो<br>
विप्रो गो-ब्राह्मणानलाण् ।<br>
न चाऽपि पश्येद् अशुचिः<br>
सुस्थो ज्योतिर्गणान् दिवा [मेधातिथिपाठः - स्वस्थो ज्योतिर्गणान् दिवि]  ॥ ४.१४२ ॥+++(5)+++</p>
<p>स्पृष्ट्वैतान् अशुचिर् नित्यम्<br>
अद्भिः प्राणान् +++(→इन्द्रियाणि)+++ उपस्पृशेत् ।<br>
गात्राणि चैव सर्वाणि<br>
नाभिं पाणितलेन तु  ॥ ४.१४३ ॥</p>
<p>अनातुरः स्वानि खानि+++(=नेत्रादिगर्तानि)+++<br>
न स्पृशेद् अनिमित्ततः ।<br>
रोमाणि च रहस्यानि<br>
सर्वाण्य् एव विवर्जयेत्  ॥ ४.१४४ ॥+++(5)+++</p>
<p>मङ्गलाचारयुक्तः स्यात्<br>
प्रयतात्मा जितेन्द्रियः ।<br>
जपेच् च जुहुयाच् चैव<br>
नित्यम् अग्निम् अतन्द्रितः  ॥ ४.१४५ ॥+++(4)+++</p>
<p>मङ्गलाचारयुक्तानां<br>
नित्यं च प्रयतात्मनाम् ।<br>
जपतां जुह्वतां चैव<br>
विनिपातो न विद्यते  ॥ ४.१४६ ॥</p>
<p>वेदम् एवाऽभ्यसेन् नित्यं<br>
यथाकालम् अतन्द्रितः [मेधातिथिपाठः - वेदम् एव जपेन्] ।<br>
तं ह्य् अस्याहुः परं धर्मम्<br>
उपधर्मो ऽन्य उच्यते  ॥ ४.१४७ ॥+++(4)+++</p>
<p>वेदाभ्यासेन सततं<br>
शौचेन तपसैव च ।<br>
अद्रोहेण च भूतानां<br>
जातिं स्मरति पौर्विकीम्  ॥ ४.१४८ ॥+++(5)+++</p>
<p>पौर्विकीं संस्मरन् जातिं<br>
ब्रह्मैवाऽभ्यस्यते पुनः [मेधातिथिपाठः - द्विजः] ।<br>
ब्रह्माभ्यासेन चाऽजस्रम्<br>
अनन्तं सुखम् अश्नुते  ॥ ४.१४९ ॥+++(5)+++</p>
<p>सावित्राञ् शान्तिहोमांश् च<br>
कुर्यात् पर्वसु नित्यशः [मेधातिथिपाठः - सावित्रान् शान्तिहोमांश्] ।<br>
पितॄंश् चैवाऽष्टकास्व् अर्चेन्<br>
नित्यम् अन्वष्टकासु च  ॥ ४.१५० ॥</p>
<p>दूराद् आवसथान् मूत्रं<br>
दूरात् पादावसेचनम् ।<br>
उच्छिष्टान्न-निषेकं च<br>
दूराद् एव समाचरेत्  ॥ ४.१५१ ॥</p>
<p>मैत्रं+++(=गुदादि-सम्बद्धं/मित्रसम्बद्धं‌‌)+++ प्रसाधनं स्नानं<br>
दन्तधावनम् अञ्जनम् ।<br>
पूर्वाह्ण एव कुर्वीत<br>
देवतानां च पूजनम्  ॥ ४.१५२ ॥</p>
<p>दैवतान्य् अभिगच्छेत् तु<br>
धार्मिकांश् च द्विजोत्तमान् ।<br>
ईश्वरं चैव रक्षार्थं<br>
गुरून् एव च पर्वसु  ॥ ४.१५३ ॥+++(4)+++</p>
<p>अभिवादयेद् वृद्धांश् च<br>
दद्याच् चैवासनं स्वकम् ।<br>
कृताञ्जलिर् उपासीत<br>
गच्छतः पृष्ठतो ऽन्वियात्  ॥ ४.१५४ ॥+++(4)+++</p>
<h2 id="सदचरसतत">सदाचारस्तुतिः</h2>
<p>श्रुति-स्मृत्य्-उदितं सम्यङ्<br>
निबद्धं स्वेषु कर्मसु ।<br>
धर्ममूलं निषेवेत<br>
सद्-आचारम् अतन्द्रितः  ॥ ४.१५५ ॥+++(4)+++</p>
<p>आचाराल् लभते ह्य् आयुर्<br>
आचाराद् ईप्सिताः प्रजाः ।<br>
आचाराद् धनम् अक्षय्यम्<br>
आचारो हन्त्य् अलक्षणम्  ॥ ४.१५६ ॥+++(5)+++</p>
<p>दुर्-आचारो हि पुरुषो<br>
लोके भवति निन्दितः ।<br>
दुःखभागी च सततं<br>
व्याधितो ऽल्पायुर् एव च  ॥ ४.१५७ ॥</p>
<p>सर्वलक्षण-हीनो ऽपि<br>
यः सदाचारवान् नरः ।<br>
श्रद्दधानो ऽनसूयश् च<br>
शतं वर्षाणि जीवति  ॥ ४.१५८ ॥</p>
<h2 id="सवतनतरयम">स्वातन्त्र्यम्</h2>
<p>यद् यत् परवशं कर्म<br>
तत् तद् यत्नेन वर्जयेत् ।<br>
यद् यद् आत्मवशं तु स्यात्<br>
तत् तत् सेवेत यत्नतः  ॥ ४.१५९ ॥+++(5)+++</p>
<p>सर्वं परवशं दुःखं<br>
सर्वम् आत्मवशं सुखम् ।<br>
एतद् विद्यात् समासेन<br>
लक्षणं सुख-दुःखयोः  ॥ ४.१६० ॥+++(5)+++</p>
<p>यत् कर्म कुर्वतो ऽस्य स्यात्<br>
परितोषो ऽन्तरात्मनः ।<br>
तत् प्रयत्नेन कुर्वीत<br>
विपरीतं तु वर्जयेत्  ॥ ४.१६१ ॥+++(5)+++</p>
<h2 id="सदचरनतरम-3">सदाचारान्तरम्</h2>
<p>आचार्यं च प्रवक्तारं<br>
पितरं मातरं गुरुम् ।<br>
न हिंस्याद् ब्राह्मणान् गाश् च<br>
सर्वांश् चैव तपस्विनः  ॥ ४.१६२ ॥</p>
<p>नास्तिक्यं वेदनिन्दां च<br>
देवतानां च कुत्सनम् ।<br>
द्वेषं दम्भं च मानं च<br>
क्रोधं तैक्ष्ण्यं च वर्जयेत् [मेधातिथिपाठः - द्वेषं स्तम्भं  च]  ॥ ४.१६३ ॥+++(5)+++</p>
<p>परस्य दण्डं नोद्यच्छेत्<br>
क्रुद्धो नैनं निपातयेत् ।<br>
अन्यत्र पुत्राच् छिष्याद् वा<br>
शिष्ट्य्-अर्थं ताडयेत् तु तौ  ॥ ४.१६४ ॥+++(4)+++</p>
<h2 id="बरहमणहस">ब्राह्मणहिंसा</h2>
<p>ब्राह्मणायाऽवगुर्य+++(=ताडनाभिनयं कृत्वा)+++ +एव<br>
द्विजातिर् वधकाम्यया ।<br>
शतं वर्षाणि तामिस्रे<br>
नरके परिवर्तते  ॥ ४.१६५ ॥</p>
<p>ताडयित्वा तृणेनाऽपि<br>
संरम्भान् मति-पूर्वकम् ।<br>
एकविंशतीर् आजातीः<br>
पापयोनिषु जायते  ॥ ४.१६६ ॥</p>
<p>अयुध्यमानस्योत्पाद्य<br>
ब्राह्मणस्याऽसृग् अङ्गतः ।<br>
दुःखं सुमहद् आप्नोति<br>
प्रेत्याऽप्राज्ञतया नरः  ॥ ४.१६७ ॥+++(4)+++</p>
<p>शोणितं यावतः पांसून्<br>
सङ्गृह्णाति महीतलात् ।<br>
तावतो ऽब्दान् अमुत्राऽन्यैः<br>
+++(ब्राह्मण)+++शोणितोत्पादको ऽद्यते  ॥ ४.१६८ ॥</p>
<p>न कदा चिद् द्विजे तस्माद्<br>
विद्वान् अवगुरेद् अपि ।<br>
न ताडयेत् तृणेनाऽपि<br>
न गात्रात् स्रावयेद् असृक्  ॥ ४.१६९ ॥</p>
<h2 id="धरमपरशस">धर्मप्रशंसा</h2>
<p>अधार्मिको नरो यो हि<br>
यस्य चाऽप्य् अनृतं धनम् ।<br>
हिंसा-रतश् च यो नित्यं<br>
नेहाऽसौ सुखम् एधते [मेधातिथिपाठः - हिंसारतिश्]  ॥ ४.१७० ॥</p>
<p>न सीदन्न् अपि धर्मेण<br>
मनो ऽधर्मे निवेशयेत् ।<br>
अधार्मिकानां पापानाम्<br>
आशु पश्यन् विपर्ययम्  ॥ ४.१७१ ॥+++(5)+++</p>
<p>नाऽधर्मश् चरितो लोके<br>
सद्यः फलति गौर् इव ।<br>
शनैर् आवर्त्यमानस् तु<br>
कर्तुर् मूलानि कृन्तति  ॥ ४.१७२ ॥+++(5)+++</p>
<p>यदि नात्मनि पुत्रेषु<br>
न चेत् पुत्रेषु नप्तृषु ।<br>
न त्व् एव तु कृतो ऽधर्मः<br>
कर्तुर् भवति निष्-फलः [मेधातिथिपाठः - कृतो धर्मः?]  ॥ ४.१७३ ॥+++(5)+++</p>
<p>अधर्मेणैधते तावत्<br>
ततो भद्राणि पश्यति ।<br>
ततः सपत्नान् जयति<br>
स-मूलस् तु विनश्यति  ॥ ४.१७४ ॥+++(5)+++</p>
<p>सत्य-धर्मार्यवृत्तेषु<br>
शौचे चैवारमेत् सदा ।<br>
शिष्यांश् च +++(सं)+++शिष्याद् धर्मेण<br>
वाग्-बाहूदर-संयतः ॥ ४.१७५ ॥+++(5)+++</p>
<p>परित्यजेद् अर्थ-कामौ<br>
यौ स्यातां धर्मवर्जितौ ।<br>
धर्मं चाऽप्य् असुखोदर्कं<br>
लोकसङ्क्रुष्टम् एव च  ॥ ४.१७६ ॥+++(5)+++</p>
<p>न पाणि-पाद-चपलो<br>
न नेत्र-चपलो ऽनृजुः ।<br>
न स्याद् वाक्-चपलश् चैव<br>
न परद्रोहकर्म-धीः  ॥ ४.१७७ ॥+++(5)+++</p>
<h2 id="बनधष-नय">बन्धुषु नयः</h2>
<p>येनाऽस्य पितरो याता<br>
येन याताः पितामहाः ।<br>
तेन यायात् सतां मार्गं<br>
तेन गच्छन् न रिष्यति  ॥ ४.१७८ ॥+++(5)+++</p>
<p>ऋत्विक्-पुरोहिताचार्यैर्<br>
मातुलातिथि-संश्रितैः ।<br>
बाल-वृद्धातुरैर् वैद्यैर्<br>
ज्ञाति-सम्बन्धि-बान्धवैः  ॥ ४.१७९ ॥<br>
माता-पितृभ्यां जामीभिर्<br>
भ्रात्रा पुत्रेण भार्यया ।<br>
दुहित्रा दासवर्गेण<br>
विवादं न समाचरेत्  ॥ ४.१८० ॥+++(5)+++</p>
<p>एतैर् विवादान् सन्त्यज्य<br>
सर्व-पापैः प्रमुच्यते ।<br>
एतैर् जितैश् च जयति<br>
सर्वाल्ँ लोकान् इमान् गृही  ॥ ४.१८१ ॥</p>
<p>आचार्यो ब्रह्मलोकेशः<br>
प्राजापत्ये पिता प्रभुः ।<br>
अतिथिस् त्व् इन्द्रलोकेशो<br>
देवलोकस्य चर्त्विजः  ॥ ४.१८२ ॥+++(5)+++<br>
जामयो ऽप्सरसां लोके<br>
वैश्वदेवस्य बान्धवाः ।<br>
सम्बन्धिनो ह्य् अपां लोके<br>
पृथिव्यां मातृ-मातुलौ  ॥ ४.१८३ ॥<br>
आकाशेशास् तु विज्ञेया<br>
बाल-वृद्ध-कृशातुराः ।<br>
भ्राता ज्येष्ठः समः पित्रा<br>
भार्या पुत्रः स्वका तनुः  ॥ ४.१८४ ॥+++(5)+++</p>
<p>छाया स्वो दासवर्गश् च<br>
दुहिता कृपणं परम् ।<br>
तस्माद् एतैर् अधिक्षिप्तः<br>
सहेताऽसञ्ज्वरः सदा  ॥ ४.१८५ ॥+++(5)+++</p>
<h2 id="परतगरह">प्रतिग्रहः</h2>
<p>प्रतिग्रह-समर्थो ऽपि<br>
प्रसङ्गं तत्र वर्जयेत् ।<br>
प्रतिग्रहेण ह्य् अस्याशु<br>
ब्राह्मं तेजः प्रशाम्यति  ॥ ४.१८६ ॥</p>
<p>न द्रव्याणाम् अविज्ञाय<br>
विधिं धर्म्यं प्रतिग्रहे ।<br>
प्राज्ञः प्रतिग्रहं कुर्याद्<br>
अवसीदन्न् अपि क्षुधा  ॥ ४.१८७ ॥</p>
<p>हिरण्यं भूमिम् अश्वं गाम्<br>
अन्नं वासस् तिलान् घृतम् ।<br>
प्रतिगृह्णन्न् अविद्वांस् तु<br>
भस्मी-भवति दारुवत्  ॥ ४.१८८ ॥</p>
<p>हिरण्यम् आयुर् अन्नं च<br>
भूर् गौश् चाऽप्य् ओषतस्+++(→ओषति = दहति)+++ तनुम् ।<br>
अश्वश् चक्षुस् त्वचं वासो<br>
घृतं तेजस् तिलाः प्रजाः  ॥ ४.१८९ ॥</p>
<p>अतपास् त्व् अनधीयानः<br>
प्रतिग्रह-रुचिर् द्विजः ।<br>
अम्भस्य् अश्मप्लवेनेव<br>
सह तेनैव मज्जति  ॥ ४.१९० ॥+++(5)+++</p>
<p>तस्माद् अविद्वान् बिभियाद्<br>
यस्मात् तस्मात् प्रतिग्रहात् ।<br>
स्वल्पकेनाऽप्य् अविद्वान् हि<br>
पङ्के गौर् इव सीदति  ॥ ४.१९१ ॥+++(5)+++</p>
<p>न वार्य् अपि प्रयच्छेत् तु<br>
बैडाल-व्रतिके द्विजे ।<br>
न बकव्रतिके पापे<br>
नाऽवेदविदि धर्मवित् ॥ ४.१९२ ॥<br>
+++(वक्ष्यमाणानि तयोर् लक्षणानि।)+++</p>
<p>त्रिष्व् अप्य् एतेषु दत्तं हि<br>
विधिनाप्य् अर्जितं धनम् ।<br>
दातुर् भवत्य् अनर्थाय<br>
परत्रादातुर् एव च  ॥ ४.१९३ ॥+++(5)+++</p>
<p>यथा प्लवेन+उपलेन<br>
निमज्जत्य् उदके तरन् ।<br>
तथा निमज्जतो ऽधस्ताद्<br>
अज्ञौ दातृ-प्रतीच्छकौ  ॥ ४.१९४ ॥+++(5)+++</p>
<p>धर्मध्वजी सदा लुब्धश्<br>
छाद्मिको लोकदम्भकः ।<br>
बैडालव्रतिको ज्ञेयो<br>
हिंस्रः सर्वाभिसन्धकः  ॥ ४.१९५ ॥+++(5)+++</p>
<p>अधो-दृष्टिर् नैष्कृतिकः<br>
स्वार्थसाधन-तत्परः ।<br>
शठो मिथ्याविनीतश् च<br>
बकव्रतचरो द्विजः  ॥ ४.१९६ [१९७ मेधातिथिपाठे] ॥+++(4)+++</p>
<p>ये बकव्रतिनो विप्रा<br>
ये च मार्जारलिङ्गिनः ।<br>
ते पतन्त्य् अन्धतामिस्रे<br>
तेन पापेन कर्मणा  ॥ ४.१९७ [१९८ मेधातिथिपाठे] ॥</p>
<h2 id="छदमवरतन">छद्मव्रतानि</h2>
<p>न धर्मस्याऽपदेशेन<br>
पापं कृत्वा व्रतं चरेत् ।<br>
व्रतेन पापं प्रच्छाद्य<br>
कुर्वन् स्त्री-शूद्र-दम्भनम्  ॥ ४.१९८ [१९९ मेधातिथिपाठे] ॥+++(5)+++</p>
<p>प्रेत्येह चेदृशा विप्रा<br>
गर्ह्यन्ते ब्रह्मवादिभिः ।<br>
छद्मना चरितं यच् च<br>
व्रतं रक्षांसि गच्छति  ॥ ४.१९९ [२०० मेधातिथिपाठे] ॥</p>
<p>अलिङ्गी लिङ्गिवेषेण<br>
यो वृत्तिम् उपजीवति ।<br>
स लिङ्गिनां हरत्य् एनस्<br>
तिर्यग्योनौ च जायते  ॥ ४.२०० [२०१ मेधातिथिपाठे] ॥+++(5)+++</p>
<h2 id="परवसतपरयग">परवस्तुप्रयोगः</h2>
<p>परकीयनिपानेषु<br>
न स्नायाद् +धि कदा चन [क्:स्नायाच् च कदा चन] ।<br>
निपानकर्तुः स्नात्वा तु<br>
दुष्कृतांशेन लिप्यते  ॥ ४.२०१ [२०२ मेधातिथिपाठे] ॥</p>
<p>यान-शय्यासनान्य् अस्य<br>
कूपोद्यान-गृहाणि च ।<br>
अदत्तान्य् उपयुञ्जान<br>
एनसः स्यात् तुरीय-भाक्  ॥ ४.२०२ [२०३ मेधातिथिपाठे] ॥</p>
<h2 id="सननम">स्नानम्</h2>
<p>नदीषु देवखातेषु<br>
तडागेषु सरःसु च ।<br>
स्नानं समाचरेन् नित्यं<br>
गर्त-प्रस्रवणेषु च  ॥ ४.२०३ [२०४ मेधातिथिपाठे] ॥</p>
<h2 id="यमपरमखयम">यमप्रामुख्यम्</h2>
<p>यमान्+++(=निषेधनियमान्)+++ सेवेत सततं<br>
न नित्यं नियमान् बुधः ।<br>
यमान् पतत्य् अकुर्वाणो<br>
नियमान् केवलान् भजन्  ॥ ४.२०४ [२०५ मेधातिथिपाठे] ॥</p>
<h2 id="भजननषध">भोजननिषेधाः</h2>
<h3 id="भजयतर-नषदध">भोजयितारो निषिद्धाः</h3>
<p>नाऽश्रोत्रिय-तते यज्ञे<br>
ग्रामयाजि-कृते तथा ।<br>
स्त्रिया क्लीबेन च हुते<br>
भुञ्जीत ब्राह्मणः क्व चित्  ॥ ४.२०५ [२०६ मेधातिथिपाठे] ॥</p>
<p>अश्लीकम्+++(=अश्लीलम्)+++ एतत् साधूनां<br>
यत्र जुह्वत्य् अमी हविः [मेधातिथिपाठः - अ-श्लीलम्] ।<br>
प्रतीपम् एतद् देवानां<br>
तस्मात् तत् परिवर्जयेत्  ॥ ४.२०६ [२०७ मेधातिथिपाठे] ॥</p>
<p>मत्त-क्रुद्धातुराणां च<br>
न भुञ्जीत कदा चन ।<br>
केश-कीटावपन्नं च<br>
पदा स्पृष्टं च कामतः  ॥ ४.२०७ [२०८ मेधातिथिपाठे] ॥</p>
<p>भ्रूणघ्नावेक्षितं चैव<br>
संस्पृष्टं चाऽप्य् उदक्यया+++(=रजस्वलया)+++ ।<br>
पतत्रिणावलीढं च<br>
शुना संस्पृष्टम् एव च  ॥ ४.२०८ [२०९ मेधातिथिपाठे] ॥</p>
<p>गवा चाऽन्नम् उपघ्रातं<br>
+++(सार्वजनिकेभ्यो)+++ घुष्टान्नं च विशेषतः ।<br>
गणान्नं गणिकान्नं च<br>
विदुषा च जुगुप्सितम्  ॥ ४.२०९ [२१० मेधातिथिपाठे] ॥</p>
<p>स्तेन-गायनयोश् चाऽन्नं<br>
तक्ष्णो वार्धुषिकस्य च ।<br>
दीक्षितस्य कदर्यस्य+++(=कृपणस्य)+++<br>
बद्धस्य निगडस्य+++(=पादशृङ्खलस्य)+++ च  ॥ ४.२१० [२११ मेधातिथिपाठे] ॥</p>
<p>+++(दोषीत्य्)+++ अभिशस्तस्य षण्ढस्य<br>
पुंश्चल्या दाम्भिकस्य च ।<br>
शुक्तं+++(=आम्लीकृतम्)+++ पर्युषितं चैव<br>
शूद्रस्योच्छिष्टम् एव च  ॥ ४.२११ [२१२ मेधातिथिपाठे] ॥</p>
<p>चिकित्सकस्य मृगयोः<br>
क्रूरस्योच्छिष्ट-भोजिनः ।<br>
उग्रान्नं सूतिकान्नं च<br>
+++(हस्तप्रक्षालनेन सह)+++ पर्याचान्तम् अ&ndash;निर्-दशम्  ॥ ४.२१२ [२१३ मेधातिथिपाठे] ॥</p>
<p>अनर्चितं वृथा-मांसम्<br>
अवीरायाश्+++(→पुंरहितायाश्)+++ च योषितः ।<br>
द्विषदन्नं नगर्य्-अन्नं<br>
पतितान्नम् अवक्षुतम्  ॥ ४.२१३ [२१४ मेधातिथिपाठे] ॥</p>
<p>पिशुनानृतिनोश् चाऽन्नं<br>
क्रतु-विक्रयिणस् तथा [मेधातिथिपाठः - क्रतुविक्रयकस्य च] ।<br>
शैलूष-तुन्नवायान्नं+++(=तन्तुवायान्नम्)+++<br>
कृतघ्नस्याऽन्नम् एव च  ॥ ४.२१४ [२१५ मेधातिथिपाठे] ॥</p>
<p>कर्मारस्य+++(=लोहकारस्य)+++ निषादस्य<br>
रङ्गावतारकस्य च ।<br>
सुवर्णकर्तुर् वेणस्य+++(=गीतवादकस्य)+++<br>
शस्त्रविक्रयिणस् तथा  ॥ ४.२१५ [२१६ मेधातिथिपाठे] ॥</p>
<p>श्व-वतां शौण्डिकानां च<br>
चैल+++(=वस्त्र)+++-निर्णेजकस्य च ।<br>
रञ्जकस्य नृशंसस्य<br>
यस्य चोपपतिर् गृहे [मेधातिथिपाठः - रजकस्य]  ॥ ४.२१६ [२१७ मेधातिथिपाठे] ॥</p>
<p>मृष्यन्ति ये चोपपतिं<br>
स्त्रीजितानां च सर्वशः ।+++(5)+++<br>
अनिर्दशं+++(=दशदिनगमनात् पूर्वम्)+++ च प्रेतान्नम्<br>
अतुष्टिकरम् एव च  ॥ ४.२१७ [२१८ मेधातिथिपाठे] ॥</p>
<p>राजान्नं तेज आदत्ते<br>
शूद्रान्नं ब्रह्मवर्चसम् ।<br>
आयुः सुवर्णकारान्नं<br>
यशश् चर्मावकर्तिनः  ॥ ४.२१८ [२१९ मेधातिथिपाठे] ॥</p>
<p>कारुकान्नं+++(=शिल्प्यन्नं)+++ प्रजां हन्ति<br>
बलं निर्णेजकस्य च ।<br>
गणान्नं गणिकान्नं च<br>
लोकेभ्यः परिकृन्तति  ॥ ४.२१९ [२२० मेधातिथिपाठे] ॥</p>
<p>पूयं चिकित्सकस्याऽन्नं<br>
पुंश्चल्यास् त्व् अन्नम् इन्द्रियम् ।<br>
विष्ठा+++(=पुरिषं)+++ वार्धुषिकस्याऽन्नं<br>
शस्त्रविक्रयिणो मलम्  ॥ ४.२२० [२२१ मेधातिथिपाठे] ॥</p>
<p>य एते ऽन्ये त्व् अभोज्यान्नाः<br>
क्रमशः परि-कीर्तिताः ।<br>
तेषां त्वग्-अस्थि-रोमाणि<br>
वदन्त्य् अन्नं मनीषिणः  ॥ ४.२२१ [२२२ मेधातिथिपाठे] ॥</p>
<p>भुक्त्वातो ऽन्यतमस्याऽन्नम्<br>
अमत्या +++(भोजन)+++क्षपणं त्र्यहम् ।<br>
मत्या भुक्त्वाचरेत् कृच्छ्रं<br>
रेतो-विण्-मूत्रम् एव च  ॥ ४.२२२ [२२३ मेधातिथिपाठे] ॥</p>
<p>नाऽद्याच् छूद्रस्य पक्वान्नं<br>
विद्वान् अश्राद्धिनो द्विजः ।<br>
आददीतामम् एवाऽस्माद्<br>
+++(आपद्य्)+++ अवृत्ताव् एकरात्रिकम् +++(आमम्)+++ ॥ ४.२२३ [२२४ मेधातिथिपाठे] ॥+++(4)+++</p>
<h3 id="शरदध">श्रद्धा</h3>
<p>श्रोत्रियस्य कदर्यस्य<br>
वदान्यस्य च वार्धुषेः ।<br>
मीमांसित्वोभयं देवाः<br>
समम् अन्नम् अकल्पयन्  ॥ ४.२२४ [२२५ मेधातिथिपाठे] ॥</p>
<p>तान् प्रजापतिर् आहैत्य<br>
मा कृध्वं विषमं समम् ।<br>
श्रद्धापूतं वदान्यस्य<br>
हतम् अश्रद्धयेतरत्  ॥ ४.२२५ [२२६ मेधातिथिपाठे] ॥</p>
<h2 id="इषटपरत">इष्टापूर्तिः</h2>
<p>श्रद्धयेष्टं च पूर्तं च<br>
नित्यं कुर्याद् अतन्द्रितः ।<br>
श्रद्धाकृते ह्य् अक्षये<br>
ते भवतः स्वागतैर् धनैः  ॥ ४.२२६ [२२७ मेधातिथिपाठे] ॥+++(5)+++</p>
<p>दानधर्मं निषेवेत<br>
नित्यम् ऐष्टिक-पौर्तिकम् ।<br>
परितुष्टेन भावेन<br>
पात्रम् आसाद्य शक्तितः  ॥ ४.२२७ [२२८ मेधातिथिपाठे] ॥</p>
<p>यत् किं चिद् अपि दातव्यं<br>
याचितेनाऽनसूयया [मेधातिथिपाठः - अनसूयता?] ।<br>
उत्पत्स्यते हि तत् पात्रं<br>
यत् तारयति सर्वतः  ॥ ४.२२८ [२२९ मेधातिथिपाठे] ॥</p>
<p>वारिदस् तृप्तिम् आप्नोति<br>
सुखम् अक्षय्यम् अन्नदः [मेधातिथिपाठः - अक्षयम्] ।<br>
तिलप्रदः प्रजाम् इष्टां<br>
दीपदश् चक्षुर् उत्तमम्  ॥ ४.२२९ [२३० मेधातिथिपाठे] ॥</p>
<p>भूमिदो भूमिम् आप्नोति<br>
दीर्घम् आयुर् हिरण्यदः ।<br>
गृहदो ऽग्र्याणि वेश्मानि<br>
रूप्य+++(=रजत)+++दो रूपम् उत्तमम्  ॥ ४.२३० [२३१ मेधातिथिपाठे] ॥</p>
<p>वासोदश् चन्द्रसालोक्यम्<br>
अश्विसालोक्यम् अश्वदः ।<br>
अनडुहः श्रियं पुष्टां<br>
गोदो ब्रध्नस्य+++(=सूर्यस्य)+++ विष्टपम्+++(=लोकम्)+++  ॥ ४.२३१ [२३२ मेधातिथिपाठे] ॥</p>
<p>यान-शय्या-प्रदो भार्याम्<br>
ऐश्वर्यम् अभयप्रदः ।<br>
धान्यदः शाश्वतं सौख्यं<br>
ब्रह्मदो ब्रह्म-सार्ष्टिताम्+++(=साम्यम्)+++  ॥ ४.२३२ [२३३ मेधातिथिपाठे] ॥</p>
<p>सर्वेषाम् एव दानानां<br>
ब्रह्म-दानं विशिष्यते ।<br>
वार्य्-अन्न-गो-मही-वासस्-<br>
तिल-काञ्चन-सर्पिषाम्  ॥ ४.२३३ [२३४ मेधातिथिपाठे] ॥</p>
<p>येन येन तु भावेन<br>
यद् यद् दानं प्रयच्छति ।<br>
तत् तत् तेनैव भावेन<br>
प्राप्नोति प्रतिपूजितः  ॥ ४.२३४ [२३५ मेधातिथिपाठे] ॥</p>
<p>यो ऽर्चितं प्रति-गृह्णाति<br>
ददात्य् अर्चितम् एव वा ।<br>
ताव् उभौ गच्छतः स्वर्गं<br>
नरकं तु विपर्यये  ॥ ४.२३५ [२३६ मेधातिथिपाठे] ॥</p>
<p>न विस्मयेत तपसा<br>
वदेद् इष्ट्वा च नाऽनृतम् ।<br>
नार्तो ऽप्य् अपवदेद् विप्रान्<br>
न दत्त्वा परिकीर्तयेत् [मेधातिथिपाठः - दत्वा]  ॥ ४.२३६ [२३७ मेधातिथिपाठे] ॥+++(5)+++</p>
<p>यज्ञो ऽनृतेन क्षरति<br>
तपः क्षरति विस्मयात् ।<br>
आयुर् विप्रापवादेन<br>
दानं च परिकीर्तनात्  ॥ ४.२३७ [२३८ मेधातिथिपाठे] ॥</p>
<h2 id="धरम">धर्मः</h2>
<p>धर्मं शनैः सञ्-चिनुयाद्<br>
वल्मीकम् इव पुत्तिकाः [मेधातिथिपाठः - सञ्चिनुयाद्] ।<br>
परलोकसहायार्थं<br>
सर्वभूतान्य् अपीडयन्  ॥ ४.२३८ [२३९ मेधातिथिपाठे] ॥+++(5)+++</p>
<p>नाऽमुत्र हि सहायार्थं<br>
पिता माता च तिष्ठतः ।<br>
न पुत्रदारं न ज्ञातिर्<br>
धर्मस् तिष्ठति केवलः  ॥ ४.२३९ [२४० मेधातिथिपाठे] ॥</p>
<p>एकः प्रजायते जन्तुर्<br>
एक एव प्रलीयते ।<br>
एको ऽनुभुङ्क्ते सुकृतम्<br>
एक एव च दुष्कृतम्  ॥ ४.२४० [२४१ मेधातिथिपाठे] ॥</p>
<p>मृतं शरीरम् उत्सृज्य<br>
काष्ठ-लोष्ट-समं क्षितौ ।<br>
विमुखा बान्धवा यान्ति<br>
धर्मस् तम् अनुगच्छति  ॥ ४.२४१ [२४२ मेधातिथिपाठे] ॥</p>
<p>तस्माद् धर्मं सहायार्थं<br>
नित्यं सञ्चिनुयाच् छनैः ।<br>
धर्मेण हि सहायेन<br>
तमस् तरति दुस्तरम्  ॥ ४.२४२ [२४३ मेधातिथिपाठे] ॥</p>
<p>धर्म-प्रधानं पुरुषं<br>
तपसा हत-किल्बिषम् ।<br>
परलोकं नयत्य् आशु<br>
भास्वन्तं ख-शरीरिणम्  ॥ ४.२४३ [२४४ मेधातिथिपाठे] ॥</p>
<h2 id="सतसङग">सत्सङ्गः</h2>
<p>उत्तमैर् उत्तमैर् नित्यं<br>
सम्बन्धान् आचरेत् सह [मेधातिथिपाठः - सम्भन्धान्] ।<br>
निनीषुः कुलम् उत्कर्षम्<br>
अधमान् अधमांस् त्यजेत्  ॥ ४.२४४ [२४५ मेधातिथिपाठे] ॥+++(5)+++</p>
<p>उत्तमान् उत्तमान् एव<br>
गच्छन् हीनांस् तु वर्जयन् ।<br>
ब्राह्मणः श्रेष्ठताम् एति<br>
प्रत्यवायेन शूद्रताम्  ॥ ४.२४५ [२४६ मेधातिथिपाठे] ॥</p>
<p>दृढकारी मृदुर् दान्तः<br>
क्रूराचारैर् असंवसन् ।<br>
अहिंस्रो दम-दानाभ्यां<br>
जयेत् स्वर्गं तथा-व्रतः  ॥ ४.२४६ [२४७ मेधातिथिपाठे] ॥</p>
<h2 id="परतगरह-1">प्रतिग्रहः</h2>
<p>एध+++(=इन्धन)++++उदकं मूल-फलम्<br>
अन्नम् अभ्युद्यतं च यत् ।<br>
सर्वतः प्रतिगृह्णीयान्<br>
मध्व् अथाऽभय-दक्षिणाम्  ॥ ४.२४७ [२४८ मेधातिथिपाठे] ॥+++(5)+++</p>
<p>आहृताभ्युद्यतां भिक्षां<br>
पुरस्ताद् अप्रचोदिताम् ।<br>
मेने प्रजापतिर् ग्राह्याम्<br>
अपि दुष्कृत-कर्मणः  ॥ ४.२४८ [२४९ मेधातिथिपाठे] ॥+++(5)+++</p>
<p>नाऽश्नन्ति पितरस् तस्य<br>
दशवर्षाणि पञ्च च ।<br>
न च हव्यं वहत्य् अग्निर्<br>
यस् ताम् अभ्यवमन्यते  ॥ ४.२४९ [२५० मेधातिथिपाठे] ॥</p>
<p>शय्यां गृहान् कुशान् गन्धान्<br>
अपः पुष्पं मणीन् दधि ।<br>
धाना मत्स्यान् पयो मांसं<br>
शाकं चैव न निर्णुदेत्  ॥ ४.२५० [२५१ मेधातिथिपाठे] ॥</p>
<p>गुरून् भृत्यांश् चोज्जिहीर्षन्न्<br>
अर्चिष्यन् देवतातिथीन् ।<br>
सर्वतः प्रतिगृह्णीयान्<br>
न तु तृप्येत् स्वयं ततः  ॥ ४.२५१ [२५२ मेधातिथिपाठे] ॥</p>
<p>गुरुषु त्व् अभ्यतीतेषु<br>
विना वा तैर् गृहे वसन् ।<br>
आत्मनो वृत्तिम् अन्विच्छन्<br>
गृह्णीयात् साधुतः सदा  ॥ ४.२५२ [२५३ मेधातिथिपाठे] ॥</p>
<p>+++(क्षेत्रोत्पन्नस्य)+++ आर्धिकः, कुलमित्रं च<br>
गोपालो दास-नापितौ ।<br>
एते शूद्रेषु भोज्यान्ना<br>
याश् चात्मानं निवेदयेत् +++(सेवाग्रहणाय)+++ ॥ ४.२५३ [२५४ मेधातिथिपाठे] ॥</p>
<h2 id="आतमनवदनम">आत्मनिवेदनम्</h2>
<p>यादृशो ऽस्य भवेद् आत्मा<br>
यादृशं च चिकीर्षितम् ।<br>
यथा चोपचरेद् एनं<br>
तथात्मानं निवेदयेत् +++(सेवाग्रहणाय)+++ ॥ ४.२५४ [२५५ मेधातिथिपाठे] ॥</p>
<p>यो ऽन्यथा सन्तम् आत्मानम्<br>
अन्यथा सत्सु भाषते ।<br>
स पापकृत्तमो लोके<br>
स्तेन आत्मापहारकः  ॥ ४.२५५ [२५६ मेधातिथिपाठे] ॥</p>
<p>वाच्य् अर्था नियताः सर्वे<br>
वाङ्-मूला वाग्-विनिःसृताः ।<br>
तांस् तु यः स्तेनयेद्+++(=चोरयेद्)+++ वाचं<br>
स सर्वस्तेयकृन् नरः [मेधातिथिपाठः - तान् तु?]  ॥ ४.२५६ [२५७ मेधातिथिपाठे] ॥</p>
<h2 id="नवतत">निवृत्तिः</h2>
<p>महर्षि-पितृ-देवानां<br>
गत्वानृण्यं यथाविधि ।<br>
पुत्रे सर्वं समासज्य<br>
वसेन् माध्यस्थ्यम् आश्रितः [मेधातिथिपाठः - आस्थितः]  ॥ ४.२५७ [२५८ मेधातिथिपाठे] ॥</p>
<p>एकाकी चिन्तयेन् नित्यं<br>
विविक्ते हितम् आत्मनः [मेधातिथिपाठः - हितम् आत्मनि] ।<br>
एकाकी चिन्तयानो हि<br>
परं श्रेयो ऽधिगच्छति  ॥ ४.२५८ [२५९ मेधातिथिपाठे] ॥</p>
<h2 id="उपसहर">उपसंहारः</h2>
<p>एषोदिता गृहस्थस्य<br>
वृत्तिर् विप्रस्य शाश्वती ।<br>
स्नातकव्रतकल्पश् च<br>
सत्त्ववृद्धिकरः शुभः  ॥ ४.२५९ [२६० मेधातिथिपाठे] ॥</p>
<p>अनेन विप्रो वृत्तेन<br>
वर्तयन् वेद-शास्त्रवित् ।<br>
व्यपेत-कल्मषो नित्यं<br>
ब्रह्मलोके महीयते  ॥ ४.२६० [२६१ मेधातिथिपाठे] ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/smRtiH/manuH/04/">०४ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०४</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 May 14 03:49:06 UTC. (<a href="http://google.com/search?q=03%3a49%3a06%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
