<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;९ on संस्कारे विश्वासटिप्पणयः</title>
    <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/</link>
    <description>Recent content in &#43;९ on संस्कारे विश्वासटिप्पणयः</description>
    <generator>Hugo -- gohugo.io</generator>
    <language>en-us</language><atom:link href="https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/index.xml" rel="self" type="application/rss+xml" />
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/1/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/1/</guid>
      <description>1प्रजापतिरश्वमेधमित्यादि ॥ प्रजापतिसृष्टोऽश्वमेधः तत्सकाशात् अपाक्रामत् अपागच्छत् । अथ प्रजापतिः तमश्वमेधं अनु लक्षीकृत्य अष्टादशिभिः प्रायुङ्क्त अष्टादशिनामग्नौ प्रक्षेपलक्षणं अनन्तरप्रयोगं कृतवान् । अष्टादश परिमाणमेषामित्यष्टादशिनः &amp;lsquo;शञ्छतोर्डिनिः&amp;rsquo; इति डिनिप्रत्ययः । &amp;lsquo;रोहितो धूम्ररोहितः&amp;rsquo; इत्यादिभिः दशरनुवाकैः उक्ताः अशीत्यधिकं शतमष्टादशिनः । तैः तं अश्वमेधं आप्त्वा पुनरपि तैः अष्टादशिभिः तमश्वमेधं अवारुन्ध विधेयोकृत्यात्मसमीपे स्थापितवान् । यदित्यादि । गतम् । संवत्सरस्येति प्रतिमा प्रतिच्छन्दः । कथमित्याह - द्वादशेति । मासाः द्वादश ऋतवः पञ्च हेमन्तशिशिरयोरेकत्वात्, समुदायात्मा संवत्सर एकः, एवमष्टादशसंख्यान्वयात् संवत्सरस्य प्रतिमा । तस्मात् अष्टादशभिः संवत्सरस्यैवाप्तिरवरोधश्च भवति ॥ 2अग्निष्ठेन्यानिति ॥ अन्यान् अष्टादशव्यतिरिक्तान् ग्राम्यान् पशून् अग्निष्ठे अग्रिसमीपस्थे मध्यमयूपे उपाकरोति । अथ इतरेषु विंशतौ अष्टादशिनः उपाकरोति अजामित्वाय अनालस्याय तद्भवति कृतकरणाभावात् । नवनवेति । अष्टादश पशून् नव नव प्रतिविभज्य अग्निष्ठस्योत्तरे यूपे नव आलभ्यन्ते अथ दक्षिणे नव, पुनरग्निष्ठस्य दक्षिणदक्षिणे नव, उत्तरोत्तरे च नव । एवं व्यत्यासेन आदशमात् । सवीर्यत्वाय समानवीर्यत्वाय यूपानां तद्भवति । &amp;lsquo;समानस्य छन्दसि&amp;rsquo; इति सभावः ॥ 3यदाऽऽरण्यैरिति ॥ यदाऽऽरण्यैः पशुभिः संस्थापयेत् यागान्तं कर्म समापयेत् तदा तेषां विरुद्धस्वभावत्वात् अत्यन्तसंश्लिष्टौ पितापुत्रावपि अस्य राज्ये व्यवस्येतां विरुद्धाध्यवसायौ स्याताम् । अध्वानश्च विक्रामेयुः अध्ववर्तिनो जनाः अध्वानः तात्स्थ्यात् ताच्छब्द्यं, मञ्चाः क्रोशन्तीतिवत्, ते विरुद्धं क्रामयेयुः परस्परस्य बाधका भवेयुः तादृशत्वादारण्यानामपि । विदूरमिति द्वयोः ग्रामयोः द्वौ ग्रामान्तौ ग्रामसीमानौ ग्रामयोर्विदूरं यथा तथा स्याताम् प्रवर्तेयाताम् अरण्यप्रायत्वेनानावृतत्वात् निजसीमातिक्रमेण वृत्तेः । यथा द्वयोरेव सर्वेषामिति तेन पुनर्ग्रामग्रहणम् । ऋक्षीकादयो हिंस्रजन्तवः । त एवारण्येष्वाजायेरन् सर्वतो जायेरन्, न तु मृगवानरतापसमयूरादयः । पुंव्याघ्राः पुरुषव्याघ्राः । परिमोषिणो मार्गचोराः । आव्याधिन्यः सर्वतस्ताडयित्र्यस्सेनाः, या गणशो वर्तमानाः हिंसन्ति &amp;lsquo;वा छन्दसि &#39; इति पूर्वसवर्णदीर्घत्वम् । तस्कराः मायाविनो हर्तारः &amp;lsquo;तद्बृहतोः&amp;rsquo; इति सुट् ॥ 4तदाहुरिति ॥ तत्र आरण्यसंस्थापनायां दोषान्तरमप्याहुः । अपशवः पशुकार्याकरणादारण्याः । तस्मात् आरण्यसंस्थापनायां पशुयागो न कृत इति वृधा आरण्यपशुहिंसाकारिणं क्षिप्रे काले मृतं यजमानं अरण्यं हरेयुः प्रापयेयुः । अरण्यस्थाना ह्यारण्याः पशवो भवन्ति । आरण्यपशुयाजिनो यजमानस्य इदमेव फलं स्यात् । यत्पशूनिति । अथ यद्यारण्यानां पशूनां आलम्भ एव न क्रियते आलभ्य तैत्संस्थापने दोषो भवति चेद्वरमनालम्भ एवेति भावः । तन्न सुन्दरमित्याह - अनवरुद्धा इति । आलम्भनमात्रमकुर्वाणस्य अस्य यजमानस्य आरण्याः पशवोऽनवरुद्धा अविधेयास्स्युः । यदित्यादि । गतम् । अथ मतं आलभ्यैवारण्याः पशवः पर्यग्निकरणानन्तरमुत्स्रष्टव्याः, तत उभय्यपि दोषप्रसक्तिर्न भविष्यतीत्याक्षिपति । यज्ञवेशसमिति । यागार्थमालम्भनं, तत्रालब्धानामयागं कुर्वन् यज्ञविनाशकार्येव स्यात् । कुतस्त्यमिदं पूर्वापरविप्रतिषिद्धं प्रयोगज्ञानमिति भावः । वेशश्शब्दात् &amp;lsquo;अनसन्तान्नपुंसकात्&amp;rsquo; इत्यच् समासान्तः ॥ 5समाधत्ते - यदिति ॥ आलब्धव्यास्तावदारण्याः पशवः तेन पशवोऽवरुध्यन्ते । अथ यत्पर्यग्निकृतानुत्सृजति पर्यग्निकरणं कृत्वैव, न त्वालम्भनानन्तरं, तदयज्ञवेशसाय भवति पर्यग्निकरणव्याजेन अग्नावेवैते हूयन्ते इति नालब्धायागदोषप्रसङ्ग इति भावः । तस्मादालम्भात् अवरुद्धाः पशवो भवन्ति । यागस्य च कृतत्वान्न यज्ञवेशसं भवति । आरण्यैस्संस्थापनात् न यजमानस्य मृतत्वं, आरण्यानामहिंसितत्वात् न चास्यारण्यैर्हरणं अनारण्ययाजित्वात् । न च कर्मणः संस्थाशून्यता ग्राम्यैः पशुभिः क्षेमहेतुभिः संस्थापनात् । ततश्च पितापुत्रौ समवस्यतः संगतमविरुद्धमेवावस्यतः अविमतिषिद्धमती भवतः । अध्वानश्च संक्रामन्ति अध्वचारिणस्सम्यक् निर्बाधं चरन्ति । ग्रामयोश्च ग्रामान्तौ संगतान्तिकं यथा तथा भवतः प्रत्यासन्नावेव भवतः श्रद्धे-यत्वेनावृतत्वात् । ऋक्षीकादयश्च हिंस्राः अरण्येष्वपि नैव जायन्ते ॥ इति तैत्तिरीये ब्राह्मणे तृतीयेऽष्टके नवमप्रपाठके प्रथमोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/10/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/10/</guid>
      <description>1प्रजापतिरकामयतेत्यादि ॥ अन्नादनसामर्थ्यविषयं महत्त्वम् । यद्वा ऐश्वर्येण महान् अन्नादनसमर्थश्च स्यामिति । महिमानौ महिमाख्यौ ग्रहावपश्यत् । अगृह्णीत च । &amp;lsquo;यः प्राणतः, य आत्मदाः&amp;rsquo; इति पूर्वोत्तरौ महिमानौ । गतमन्यत् ॥ 2यजमानदेवत्येति ॥ उभयोः प्राधान्याद्देवतैश्वर्यमुपचर्य देवतोक्ता । &amp;lsquo;देवतान्तात्तादर्थ्ये यत्&amp;rsquo; राजा दीप्तिमान् तत्स्थानो महिमाख्यो होमः हूयमानाया एव वपाया दीप्तिस्थानीयत्वात् तत्र महिम्ना पूर्वेणोत्तरेण च उभयतः आदावन्ते वपायाः परियजनात् यजमानमेव राज्येन राज्यैश्वर्येण उभयतः अग्रतः पृष्ठतश्च इह चामुत्र च वा परिगृह्णाति ॥ 3पुरस्तात्स्वाहाकारा इत्यादि ॥ ते उभये द्विप्रकारा देवाः मेध्ये अस्मिन् अश्वे । ते वा एत इति । अश्वस्य विश्वदेवत्वात् परिवप्ययोर्वेयं स्तुतिः । ताभ्यां अवरुद्धान् महिमभ्यां प्रीणयतीति ॥ इति तृतीये नवमे दशमोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/11/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/11/</guid>
      <description>1वैश्वदेवो वा इति ॥ प्राजापत्यमेव यदि कुर्यात् या अन्या देवता अपिभागाः संभावितभागाः । संभावनायामपिशब्दः । ताः भागधेयेन आत्मीयेन व्यर्धयेत् वियोजयेत् । ततो देवताभ्यः समदं कलहं दध्यात् उत्पादयेत् सह माद्यन्त्यस्यामिति समत् कलहः, अधिकरणे संपदादित्वात् क्विप् । स्तेगादिभ्यो होमस्सर्वा देवतास्समर्धयति समृद्धभागाः करोति । आज्यमवदानं अवदानप्रमाणं कृत्वा गृहीत्वा आहुतीर्जुहोति प्रतिसंख्यायं प्रतिसंख्याय &amp;lsquo;ख्या प्रकथने&amp;rsquo; प्रत्येकं सम्यक्कथयित्वा मन्त्रान् जुहोति प्रतिमन्त्रमिति यावत् । आभीक्ष्ण्ये णमुल्, &amp;lsquo;आतो युक्विण्कृतोः&amp;rsquo; इति युक् ॥ 2चतुर्दशेति ॥ हविष्षु हुतेषु नारिष्ठान् हुत्वा एतैश्चतुर्दशानुवाकैश्शरीरहोमान् जुहोति । अनन्तरित्यै कस्याश्चिदपि देवताया अनन्तर्हितत्वाय । पञ्चदशमिति । क्रमप्राप्तं &amp;lsquo;द्यौस्ते पृष्ठं&amp;rsquo; इति हित्वा &amp;lsquo;प्रयासाय&amp;rsquo; इति पञ्चदशस्यानुवाकस्य स्थाने जुहोति तत्संख्याद्वारेण संवत्सराप्तौ संवत्सरनिलयास्सर्वा देवताः प्रीता भवन्ति । ततः &amp;lsquo;चित्तं सन्तानेन&amp;rsquo; इति षोडशं हुत्वा &amp;lsquo;द्यौस्ते पृष्ठं&amp;rsquo; इति सप्तदशः कार्यः ॥ 3देवासुरा इत्यादि ॥ देवासुरेषु संयत्तेषु ये अश्वमेधस्य त्रयः स्विष्टकृतः तेऽब्रुवन् अस्य मेध्यस्याश्वस्य संबन्धि किंचिद्द्रव्यं वयमुद्धारं आत्मीयभागादधिकं भागं उद्धरामहै तत एतान् असुरान् अभिभवामेति । अथ देवैरनुज्ञाते लोहितं अश्वस्य उदहरन्त अधिकं गृहीतवन्तः । तस्मात् स्विष्टकृद्भ्यो लोहितहोमो भ्रातृव्याभिभूत्यै भवति ॥ 4गोमृगकण्ठेनेत्यादि ॥ उक्तो गोमृगः । तस्य कण्ठे बिले अश्वस्य लोहितमानीय तेन प्रथमामाहुतिं जुहोति पशुसिद्धि हेतुत्वात् । पशवो गोमृगः । स्वयं रुद्र एव स्विष्टकृदग्निः तद्रूपेणाविर्भावात् । तस्मादनेन होमो रुद्रात्पशूनन्तर्दधाति दर्शनपथादपनयति । अथो अपिच यत्रैषाऽऽहुतिः गोमृगकण्ठेन रुद्रात्मने स्विष्टकृते हूयते तत्र देशे रुद्रोऽपि पशून् नाभिमन्यते हन्तुमना न बुध्यते ॥ 5अश्वशफेनेत्यादि ॥ अश्वशफं बिलयुक्तं कृत्वा लोहितमवदाय जुहोति । गतमन्यत् ॥ 6अयस्मयेनेत्यादि ॥ भत्वाद्रुत्वाभावः । आयास्य इति । अयास्येन सृष्टाः । उदात्तनिवृत्तिस्वरेण ङीप उदात्तत्वात् - &amp;lsquo;उदात्तस्वरितयोर्यणः&amp;rsquo; इति विभक्तिस्स्वर्यते । गतमन्यत् । प्रजा इति विशेषः ॥ इति तृतीये नवमे एकादशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/12/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/12/</guid>
      <description>1अश्वस्य वा इत्यादि ॥ मेधः सारः आलम्भनानन्तरं अश्वात् उदक्रामत्, ततोऽश्वस्तोमीयात्मना अतिष्ठत् । &amp;lsquo;यदक्रन्दः&amp;rsquo; इत्यनुवाकत्रयाम्नातानां मन्त्राणां इयमाख्या, अश्वस्तुतिः प्रयोजनम् । अनुप्रवचनादित्वाच्छः । समेधं ससार एवालब्धो भवति ॥ 2आज्येनेत्यादि ॥ मेधद्वयसंयोगादश्वमेधं भूयिष्ठं दधाति ॥ 3षट्त्रिंशतमिति ॥ अनुवाकत्रये पञ्चत्रिंशत्, &amp;lsquo;क्रमैरत्यक्रमीत्&amp;rsquo; इत्येका तथा षट्त्रिंशदाहुतिः । बार्हता इति । बृहत्याः पशुहेतुत्वात् । बृहतीशब्द उत्सादिः । मात्रा परिमाणं षटत्रिंशत्संख्या पशूनां बार्हतत्वात् । तस्मात्संख्याविशेषेण निजमात्रालाभात् समृद्धाः पशवो भवन्ति । तस्मात् षटुत्रिंशतो भूयस्यः अतिरिक्ताः कनीयस्य ऊनाश्चाहुतयः पशूनां व्यृद्धिहेतवः । तस्मात् षट्त्रिंशतमेवेत्यादरार्थं पुनर्वचनम् । एताश्च स्विष्टकृतः प्रागेव होतव्याः ॥ 4अश्वस्तोमीयमिति ॥ स्तोमीयानन्तरं द्विपदाः &amp;lsquo;इमा नुकं भुवना सीषधेम&amp;rsquo; इत्याद्यास्तिस्रो जुहोति । द्वौ पादौ आसामिति &amp;lsquo;संख्यासुपर्वूस्य&amp;rsquo; इति लोपे समासान्तोऽपि &amp;lsquo;पादः पत्&amp;rsquo; दति पद्भावः । द्विप्रतिष्ठः प्रतितिष्ठत्याभ्यामिति प्रतिष्ठे पादौ ताभ्यामेव प्रतिष्ठातुं शक्नोतीति द्विप्रतिष्ठः । यद्वा - द्विप्रतिष्ठः द्युपृथिवीप्रतिष्ठः तस्माद्द्वित्वलाभेनैनं प्रतिष्ठासमृद्धं करोति ॥ 5तदाहुरिति ॥ विचार्यमाणानामित्युभयत्र प्लुतः । अश्व एवाश्वस्तोमीयं तत्स्तोत्रप्रधानत्वात्, पुरुषः स्वयं द्विपदा ऋचः द्विपात्त्वात् । तस्मात् अश्वस्तोमीयानन्तरं द्विपदाहोमात् द्विपात् प्रधानत्वात् गुणभूतं चतुष्पादं अत्ति भुङ्क्ते । अपिच पश्चात् सृष्टे द्विपदि प्रथमसृष्टान् चतुष्पदः प्रतिष्ठापयति द्विपादधीनत्वाच्चतुष्पदां प्रतिष्ठायाः रक्षणादिरूपायाः । अथ द्विपदा हुत्वा उत्तरामनन्तरभाविनीं आहुतिं स्तेगाद्याहुतिं न जुहुयात् । यदि जुहूयात् प्रतिष्ठायाः प्रच्यवेत । तस्मात् अन्ततः द्विपदा जुहोति अश्वस्तोमीयात्पर्वूमेव स्तेगाद्याहुतिः । द्विपदा हुत्वा स्विष्टकृदेव, तत्प्रतिष्ठित्यै भवति ॥ इति तृतीये नवमे द्वादशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/13/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/13/</guid>
      <description>1प्रजापतिरश्वमेधमिति ॥ यज्ञक्रतवो यूपवन्तः । इष्टित्वमिति । इष्यते प्राप्यते अश्वमेध आभिरिति इष्टयः &amp;lsquo;इष गतौ&amp;rsquo; यद्वा - इच्छैव लाभान्ता । इष्टिभिरिति । सावित्रीभिरश्वस्यापक्रान्तस्य अन्वेषणस्थानीयं तत् यत्संवत्सरमिष्टिभिर्यजते ॥ 2सावित्रियः सवित्रेऽष्टाकपालाः । विहितानामेव पुनर्वचनं गुणान्तराभिधानार्थम् । इयं वा इति । सर्वस्य प्रेरयित्री अनुज्ञात्री वा । तत्कथमित्याह - यो वा अस्यामिति । यः पदार्थोऽस्यां नश्यति पलायते अदर्शनं गच्छति वा, यश्च निलयते स्वदेशे निलीनो भवति अपवरकादौ सुरक्षितस्तिष्ठति । लीयतेर्व्यत्ययेन शप् । तं सर्वमप्यस्यां पृथिव्यामेव विन्दन्ति लभन्ते न तामतीत्य गच्छन्ति ॥ 3तदेवाह - न वा इति ॥ इत्याहुरित्येतत् अर्हतीत्यस्यानन्तरं द्रष्टव्यम् । कश्चन कश्चिदपि गोपक्ष्यादिः तिर्यग्देहः, ऊर्ध्वदेहः पुरुषादिश्च इमां अत्येतुं अतिक्रम्य गन्तुं नार्हति न शक्नोतीत्याहुः पुराविदः । तस्मात् इयमेव सर्वस्य सवित्रीति सवितृत्वेनोपचर्यते । तस्मात्सावित्रत्वात् सवित्रैवानुज्ञात एनं अश्वं अनष्टं इच्छति नष्टमपि लभते वा । गत्यर्थस्य वर्णव्यत्ययेन छत्वम् ॥ 4ईश्वरो वा इति ॥ प्रमुक्तत्वात् परांपरावतं अतिदूरदेशं गन्तुं ईश्वरः समर्थः स्यात् &amp;lsquo;ईश्वरे तोसुन्कसुनौ&amp;rsquo; इति तोसुन् । &amp;lsquo;उपसर्गाच्छन्दसि&amp;rsquo; इति वतिः । तस्मात् &amp;lsquo;इह धृतिस्स्वाहा&amp;rsquo; इत्यादीनां धृतीनां सायं होमः अश्वस्य यत्यै यमनाय बन्धनाय भवति प्रमुक्तो न भवतीति यावत्, धृत्यै धारणाय भवति ॥ 5यदित्यादि ॥ एवमुक्तेन प्रकारेण प्रातरिष्टिभिर्विमुक्तं अश्वं अन्विच्छति, सायं धृतिभिरविमुक्तत्वमेव क्रियत इति । क्षेम्या इति । क्षेमे साधवः क्षेमे भवा वा सायं प्रजा भवन्ति विस्रब्धत्वात्सायं धृतिभिर्गृह एवाश्वस्य गुप्तत्वात् । दिवा तु विमुक्तस्य गवादेरन्वेषणव्यग्रत्वान्न क्षेम्या भवन्ति, योगे व्यापृतत्वादिति भावः । विमुक्तमश्वमन्विच्छन्तो यस्मात् प्रातरिष्टिभिर्यजन्ति तस्मादद्यत्वेऽपि दिवा सर्वोऽपि नष्टैष एति नष्टं विमुक्तमिच्छतीति नष्टैषः । कर्मण्यण् । विमुक्तमन्विच्छन् गच्छति सर्वत्र ॥ 6यदित्यादि ॥ प्रातस्सायं च इष्टिघृतिकरणात् अहोरात्राभ्यामेव सहायाभ्यां एनमन्विच्छति । ततो निश्चितो लाभ इति भावः । अथो अपिच अहोरात्राभ्यामेवाश्वस्य योगक्षेमं योगसहितं क्षेमं कल्पयति । प्रातरिष्टिभिर्योगं सायं धृतिभिः क्षेममिति ॥ इति तृतीये नवमे त्रयोदशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/14/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/14/</guid>
      <description>1अप वा इत्यादि ॥ राजोपचारवैधुर्यात् श्रीश्च राष्ट्रं च अस्मात् अपक्रामति अध्वर्यवे राज्यप्रदानात् । तस्मात् द्वौ ब्राह्मणौ वीणागाथिनौ गायतः सावित्र्या इष्टेः स्विष्टकृतः पुरस्तात् गायतः । वीणावादनं वीणागाथः, औणादिकः थः, तद्वन्तौ, तत्साधुकारिणि वा औणादिक इनिप्रत्यये थुगागमः । वीणावादनशिल्पज्ञौ षड्जादिस्वरवेदिनौ । वृत्तगाथादिनिर्माणनिपुणौ तत्र गायतः ॥ श्रिया वा इति । र्वीणावादनं श्रिया एव रूपं तस्मात् वीणावादनेनास्मिन् श्रियं धत्तः स्थापयतः तेनापक्रान्ता न भवति । इदानीं श्रिया रूपत्वं वीणावादनस्य समर्थ्यते - यदेति । श्रीमदेकान्तत्वात् न राज्ञः श्रीरपक्रामति ॥ 2तदाहुरिति ॥ उक्तं दूषयति । ब्राह्मणावेव यदि द्वौ गायेतां श्रीरस्मात् भ्रंशनशीलैव स्यात् । कुत इत्याह - न हि ब्राह्मणे श्रीः रमते सक्ता विधेया न प्रवर्तते तपस्स्वाध्यायविरोधात् त्याज्यत्वात्तस्याः । तस्मात् एको ब्राह्मणः एको राजन्य इति युक्तम् । तथा खलु क्रियमाणे ब्रह्मबलेन क्षत्रबलेन चास्योभयतः उभाभ्यां श्रीः परिगृहीता भवति ॥ 3तदाहुरिति ॥ तस्मिन्नपि पक्षे विशेषमाहुरित्यर्थः । यदुभौ ब्राह्मणराजन्यौ दिवा गायेतां न केवलं ब्राह्मण एव तदन्यो वा । तदाऽस्मात् राष्ट्रमपक्रामेत् उभयबलपरिग्रहाभावात् । तत्कथमित्याह - न हि ब्राह्मणे राष्ट्रं रमते राजन्यसंनिधावपायात् तस्मान्नित्यसंबन्धि ब्राह्मणे राष्ट्रं न भवति । तदेवाह - यदा खलु वै राजा राष्ट्रं कामयते अथ अनन्तरं ब्राह्मणं राष्ट्रभुजमपि प्रबलो गजन्यो जिनाति क्षपयति च्यावयति राष्ट्रात् । तस्मात् ब्राह्मणे राष्ट्रं न रमते नित्यसंबन्धि न भवति &amp;lsquo;ज्या वयोहनौ&amp;rsquo; ग्रहिज्यादिना संप्रसारणम् । तस्मादुभयोस्सहगानस्यायुक्तत्वात् दिवा ब्राह्मणो गायेत् नक्तं राजन्य इति युक्तम् । ब्रह्मणो हि रूपमहः उज्ज्वलत्वान्निर्भयत्वाच्च । क्षत्रस्य रूपं रात्रिः क्रूरकर्माधिष्ठानत्वात् सभयत्वाच्च । तथा च क्रियमाणे उभाभ्यां राष्ट्रं परिगृहीतं भवति ॥ 4इत्यददा इत्यादि ॥ दानादिप्रकारविशेषे इतिशब्दः । इत्यददाः - एवं ब्राह्मणेभ्यो गोभूहिरण्यादि दत्तवानसि । इत्ययजथाः - एवं वाजपेयराजसूयद्वादशाहादिभिरिष्टवानसि । इत्यपचः - एवं कुल्माषशाकसूपपायसादीनि ब्राह्मणेभ्योऽन्नानि पक्ववानसि । एवं ईदृशार्थप्रतिपादिनीभिः गाथाभिः संस्कृतैः पदैः ब्राह्मणो गायेत् । इष्टापूर्तयोः ब्राह्मणसंबन्धित्वात् ताभ्यां एनं यजमानं समर्धयति ॥ 5इत्यजिना इत्यादिना सायंधृतिषु हूयमानासु राजन्यो वीणागाथी गायेत् । इत्यजिनाः - एवं पृथुभरतभगीरथयुधिष्ठिरादिभिस्सुकृतकर्मभिस्समानं शत्रून् क्षपितवानसि । इत्ययुध्यथाः - एवं करिरथतुरगपदातिसमेतः शरचापतोमरकरवाळादिभीषणमहाशूरपरिवृतोऽरिभिस्सह युद्धं कृतवानसि । इत्यमुं संग्राममहन् - एवं दुष्यन्तयुधिष्ठिरादिवत् महापुरुषसिंहसहस्रसमधिष्ठितं संग्रामं अमुं काश्मीरं मागधं पौण्ड्रमित्यादीन् निशितासिमात्रसहायः त्वं हतवानसि । इत्थं राजन्यसंबन्धिना युद्धेन समृद्धमेनं करोति ॥ अथ श्लोकैरपि, दानस्य यथा - सौवर्णीं निष्ककोटिं प्रतिदिनमददास्सादरं ब्राह्मणेभ्यः ब्रह्यभ्यो वेदविद्भ्यो दिशिदिशि विहिता अग्रहारा स्समृद्धाः । कुण्डोघ्नीनां गवामप्यविरतमयुतं ब्राह्मणेभ्यो वितीर्णं वासोरत्नादिदाने न हि तव गणना भूपचूडामणेऽभूत् ॥ यागस्य यथा - मखैरयजथा महीशतमुखस्फुरद्दक्षिणैः अविक्षतविधिक्रमैस्सममहीनभेदैस्सदा । सर्वैः पशुभिरिष्टिभिर्विविधनित्यकाम्यात्मभिः महाक्रतुभिरुज्ज्वलैरपि च राजसूयादिभिः ॥ पाकस्य यथा- खण्डजीरकघृताम्लसैन्धवस्वादुसूपमरिचादिसंस्कृतैः । व्यञ्जनैस्सह बहूपदंशकैः ब्राह्मणार्थमपचस्त्वमोदनम् ॥ ज्यानेर्यथा - विषयाम् प्रविलुप्य गोधनानां अपहर्ता त्वमुदारदारहारी । विनिवार्य च मङ्गलोपचारान् अजिना विद्विषतां महाकुलानि ॥ युद्धस्य यथा - आकर्षन् मददुर्दिनां गजघटां सिन्दुरसन्ध्यारुणां उद्दृप्तोत्प्लुतवाजिलोकपिहितव्योमावकाशो भृशम् । पादातैर्निशितासिभीषणकरैर्दिङ्मण्डग्राहिभिः विक्रान्तस्त्वमयुध्यथाः परबलैस्सार्धं महीवासव ॥ वधस्य यथा - विक्रान्तान् रथगजवाजिलोकजुष्टान् अक्षोभ्यान् धृतविविधायुधप्रधानान् । संग्रामे मगधकळिङ्गवङ्गपूर्वान् शत्रूंस्त्वं प्रसभमहन् महीमहेन्द्र ॥ 6अकॢप्ता वा इत्यादि ॥ ऋतूपचाराणां राज्ञा त्यक्तत्वात् ऋतुधर्माणामुत्सन्नसमत्वात् तत्र गाथानां षट्त्वादृतूनां कॢप्तिः ॥ 7ताभ्यामित्यादि ॥ एतानि सावित्रादीनि कर्माणि संवत्सरं क्रियन्ते संवत्सरश्च समाप्तो भवति षष्ट्यधिकशतत्रयदिवसः । तस्य संवत्सरस्य संस्थायां समाप्तौ ताभ्यां वीणागाथिभ्यां अनोयुक्ते अनसि शकटे युक्ते बद्धे द्वे गावौ शते च गवां शतद्वयं च ददाति ॥ 8शतायुरित्यादि ॥ गतम् ॥ इति तृतीये नवमे चतुर्दशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/15/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/15/</guid>
      <description>1सर्वेषु वा इत्यादि ॥ सर्वेष्वपि लोकेषु मृत्यवो मरणहेतवो व्याध्यादयः अन्वायत्ताः अनुप्रविश्य स्थिताः । तेभ्य आहुत्यकरणे स्थानेस्थाने मृत्युः एनं अश्वमेधयाजिनं विन्देत् असहमान इव बाधेत । तस्मात् मृत्यवे स्वाहा मृत्यवे स्वाहेति सर्वस्थानस्थाय मृत्यवे अभिपूर्वं अनुक्रमेण आहुतीर्जुहोति अवभृथे । सर्वस्मात् स्थानात् मृत्युमवयजते नाशयति ततः क्वचिदपि स्थाने नैनं मृत्युः गृह्नाति ॥ 2यदित्यादि ॥ यदि मृत्युविशेषाणां ज्वरयक्ष्मशूलादीनां नाम गृहीत्वा &amp;lsquo;ज्वराय स्वाहा, यक्ष्मणे स्वाहा, शूलाय स्वाहेति&amp;rsquo; जुह्वत् होमं कुर्वन् संचक्षीत संकीर्तयेन्मृत्युनामानि तदा बहुं अनेकं मृत्युं स्वस्य अमित्रं शत्रुं कुर्वीत ख्यापयेत् । ततस्तेन शत्रुत्वेन कीर्तिता मृत्युप्रकारास्सेर्वऽपि ज्वरादयः एनं शत्रुत्वेन बाधेरन् । तस्मादनेकामित्रत्वं मा प्रसाङ्क्षीदिति मृत्यवे स्वाहेति सकृदेव विशेषनाम संकीर्त्य एकामेवाहुतिं जुहुयात् तत्र अमुष्मिन् अपि लोके प्रसिद्धो य एको मृत्युः स एव अनया आहुत्या अवेष्टो भवति । अस्मिंश्च लोके स एव अनया मृत्युरेकः प्रबलः प्रसिद्धः, तस्मिंश्चावेष्टे सर्वे मृत्यवोऽवेष्टा भवन्ति तन्निदानत्वात्सर्वेषाम् । अशनेच्छा अशनया क्षुत् &amp;lsquo;अशनायोदन्या&amp;rsquo; इति निपात्यते । छान्दसं ह्रस्वत्वम् । क्षुदुपहतं अपथ्यसेविनं मृत्यवो बाधन्ते ॥ 3भ्रूणहत्यायै स्वाहेति द्वितीयाहुतिरवभृते । तया भ्रूणहत्यालक्षणो मृत्युश्चावेष्टो भवति । त्रिवेदविद्वधो गर्भिणीवधो वा भ्रूणहत्या ॥ 4तदाहुरिति ॥ तत्र चोदयन्ति - यद्येवं नाम भ्रूणहत्या अपात्र्या पुरुषस्यापात्रीकरणमर्हति । रक्षकं पात्रं तद्विपरीतमपात्रं अयोग्यं तत्करणमर्हतीति अपात्रात् &amp;lsquo;छन्दसि च&amp;rsquo; इति यः, &amp;lsquo;पात्रात् घंश्च&amp;rsquo; इति वा । तदन्तादपि भवति । इकारोपजनच्छान्दसः । घन्नेव वा । तदन्तादपि भवति । अथ कस्मात् कारणात् भ्रूणहत्याहुतिर्यज्ञेऽपि क्रियते?</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/16/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/16/</guid>
      <description>1वारुणो वा इत्यादि ॥ अप्सुयोनित्वाद्वारुणः । स यदि प्राजापत्यस्स्यात् स्वया देवतया तं व्यर्धयेत् वियोजयेत् । वारुण्या आहुत्या निजदेवतासमृद्धिः । प्राजापत्यया चात्मीयदेवतासमृद्धिः, अश्वस्य प्रजापत्यक्षिपरिणामत्वेन प्राजापत्यत्वात् ॥ 2धर्मो वा इति ॥ अधिकं पाता धर्म एवेति । अधिपतिरसीत्यादि । गतम् । आशिषमिति । यथाशासनं संपद्यत एवेति यावत् । उपाकृत इति । देवतायै संकल्पितेऽश्वे जुहोति । नियुक्ते यूपे बद्धे । हुते अग्नौ । इष्टिहोमत्रयेण लोकत्रयलाभः ॥ 3प्र वा एष इत्यादि ॥ क्षीण कर्मतया लोकाधारभोगादृष्टाभावादेभिर्लोकैः बद्धो न स्यात् । आग्नेयमित्यादि । पात्नीवते कर्मणि आग्नेयादिपशुत्रयालम्भात् प्रतिष्ठितो भवति । यदित्यादि । गतम् । अग्नीन्द्राभ्यां सह जातत्वात्ताच्छब्द्यम् । ब्रह्मक्षत्रे वशीकरोति । आश्विनेनेष्टलाभः । अनिष्टोपशमनस्य तदधीनत्वात् देवतानां त्रित्वात्त्रिलोके प्रतिष्ठितो भवति ॥ 4अग्नयेंऽहोमुच इत्यादि ॥ तेषां आग्नेयादीनां पशुपुरोडाशप्रचरणानन्तरं एतां दशहविषं मृगारेष्टिमनुनिर्वपति । दशाक्षरेत्यादि । गतम् ॥ 5अग्नेर्मन्वे इत्येतास्तेषां हविषां याज्यानुवाक्याः स्विष्टकृतोन्त्ये सर्वत्वाय सर्वदेवताराधनेनाभिमतार्थसाकल्याय तद्भवति सर्वदेवतागुणकीर्तनत्वादासाम् । यद्वा - प्राकृतपरित्यागेन स्विष्टकृत्सहितानां हविषामत्रैव याज्यानुवाक्याम्नानं अभिमतानां पौष्कल्याय भवति ॥ इति तृतीये नवमे षोडशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/17/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/17/</guid>
      <description>1यद्यश्वमिति ॥ उपतपत् व्याधिविशेषः । भिषज्यति अरोगं करोति । याभ्य इति । उपपन्नो व्याधिः एनं अश्वं विन्दति । ताभिरेवौषधीभिरेनमश्चं भिषज्यति । ओषधीनां प्रातिकूल्याद्व्याधिरुपजायते, आनुकूल्यादुपशाम्यति । सवितृप्रसूतः सवित्राऽनुज्ञातः । अगदः अरोगः ॥ 2श्लोणो दुष्टत्वक् । महती देवता पशूनां पतिः यस्मिन् अभिमन्यमाने ज्वरादिना पीड्यते । एतद्देवत्यो महादेवदेवत्योऽश्वः सर्वपशूनां पतित्वात् ॥ 3मृगाखरे निजनिवासस्थाने सायं यदि नागच्छेत्, इयं पृथिव्येव स्वयं वैश्वानरः तस्मात् इयं एव एनं अश्वं अर्चिभ्यां ज्वालाभ्यां परिरोधं सर्वतो निरुद्ध्य आनयति । ततस्सुत्यमहरागच्छत्येव सर्वधा न ततो विलम्बते ॥ 4अधीयात् ॥ बडबां गर्दभीं वा चिन्तयेत् आरोहेद्वा, यजमानस्स्वयमश्वः प्राधान्यात्, तस्मात् यस्य यजमानस्य मेधाय यज्ञाय प्रोक्षितोऽश्वोध्येति बडबां, एष ह्यंहसा गृहीतः, तस्मात् अंहोमुचे निर्वापात् गृहीतांहसा विमुक्तो भवति ॥ 5सौर्यं रेतः वृष्ट्यादिद्वारेण तेनोत्पादितत्वात् ॥ 6वायव्या गर्भाः तत्प्रेरणभवत्वात् ॥ 7अथो अपि च एत्प्रायश्चित्तिकरणेनेष्ट्वा यागोत्तरं वसीयान् वसुमत्तरो भवति । अकरणे केवलेन यागेन वसुमान्, करणे वसुमत्तर इति विवेकः । उपकृतमेवाश्वेन, योऽध्येतीति भावः । वसीयश्शब्दो व्याख्यातः ॥ इति तृतीये नवमे सप्तदशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/18/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/18/</guid>
      <description>1तदाहुः याज्ञिका विकल्पं - संस्थिते समाप्तेऽश्वमेधे गृहं गत्वा द्वादश ब्रह्मौदनान्निर्वपेत्, इष्टिभिर्वा द्वादशभिर्यजेत सर्वेऽप्याग्नेयाष्टाकपाला इत्याहुः । एतद्दूषयति - यदितादि ॥ इष्टिपक्षो दूष्यते । यदिष्टिभिर्यजेत एनं यज्ञ उपनामुकस्स्यात् अस्मिन् सदा उपनमनशीलस्स्यात्, यज्ञः फलतीति भावः । यज्ञफलं एनं न जहात्येव । किं तर्हीति - पापीयांस्तु स्यात् पापतरो भवति । कस्यचिदप्यकरणे पापः इष्टिकरणे पापतरः ब्रह्मौदनकरणे अपाप इति भावः ॥ 2अथ पापीयस्त्वमेव प्रतिपादयति - आप्तानीत्यादि ॥ य ईजानः समाप्तयागस्तस्य सर्वाणि छन्दांस्यपि हि आप्तानि उपयुक्तानि भवन्ति । तानि तादृशानि एतावदाशु एतावत्प्रमाणं शैघ्र्यं यत्र तादृशमतिक्षिप्रं कः पुनः प्रयुञ्जीत प्रयोक्तुमर्हति अयुक्तमेतदिति यावन् । इतिशब्दो हेतौ । किंच - संस्थिते यज्ञे सर्वा वागाप्यते कृतप्रयोजना उपयुक्ता वर्तते । सा च तथाभूता यातयाम्नी आत्तसारा भवति । तस्मात् सा अरुष्कृता पिष्टपेषणस्थानीयेन पुनः प्रयोगपीडनेन बाधिता क्रूरीकृतेव हि भवति हिंसकस्वभावतां नीतेव भवति । तस्मात् सा न पुनः प्रयुज्या तदानीमेव न पुनः प्रयोक्तव्येत्याहुर्वेदार्थविदः । छान्दसः क्यप् । तस्मात् ब्रह्मौदनानेव द्वादश निर्वपेत् ॥ 3ननु अस्मिन्नपि पक्षे उक्तदोषप्रसङ्ग इत्याह प्रजापतिर्वा इति ॥ सर्वोत्पत्तिहेतुत्वात् स्वयं प्रजापतिरेवौदनः, प्रजापतिर्नाम यज्ञ एव, प्रजापतिश्च सर्वार्थकृदिति न कश्चिद्दोषः । द्वादशत्वयोगात् संवत्सरे प्रतिष्ठितो भवति ॥ इति तृतीये नवमे अष्टादशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/19/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/19/</guid>
      <description>1एष वा इत्यादि ॥ ब्रह्मौदनस्तुतिरिति केचित् । अश्वमेधस्तुतिरित्यन्ये । विविधं भावयिता श्रेयसां विभुः । ण्यन्तात्क्विपि &amp;lsquo;बहुलमन्यत्रापि&amp;rsquo; इति णिलुक् । यस्मिन्देशे एतेन यज्ञेन यजन्ते तत्र सर्वं गवादिकमपि विभु भवति । एवं सर्वत्र ॥ प्रकृष्टं भावयिता प्रभुः । ऊर्जस्वान् अन्नवान् । पयस्वान् रसवान् । विधृतो विशेषेण धृतः व्यवस्थितस्वभावः फलैकान्तः । व्यावृत्तः इतरस्माद्विलक्षणः । प्रतिष्ठितः अविचलः । तेजस्वी ख्यातिमान् । ब्रह्मवर्चसी ब्राह्मण बलवान् । अतिव्याधी अनिष्टानामत्यर्थं वेद्धा । दीर्घो दीर्घफलः । कॢप्तः संपन्नः । तस्मात् प्रजाभ्यस्सपद्यते योगक्षेमः । योगसहितः क्षेमः योगक्षेमः । अलब्धलाभो योगः, लब्धपरिपालनं क्षेमः ॥ इति तृतीये नवमे एकोनविंशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/2/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/2/</guid>
      <description>1प्रजापतिरकामयतेमादि ॥ गतम् ॥ 2अनवरुद्ध इति ॥ अविधेयीकृतोऽस्य संवत्सर इत्याहुः पुराविदः । कस्य? य इतइतः अर्वागेव स्थापयित्वा यज्ञाङ्गतामनीत्वा चातुर्मास्यानि चातुर्मास्यपशून् अनालभ्य संवत्सरं संवत्सरसाध्यं संवत्सरात्मकं कर्म वा प्रयुङ्क्ते चातुमार्स्यात्मा हि संवत्सरः तैर्व्याप्तत्वात् । इतइति वर्जनवाची निपात इति के- चित् । &amp;lsquo;ततोऽन्यत्रापि दृश्यते&amp;rsquo; इति द्वितीया । चातुर्मास्यालम्भे प्रत्यक्षमव्यवधानेनैव संवत्सरोऽवरुद्धो भवति । कृष्णग्रीवादयस्संचराः संचरात्मकाः चातुर्मास्यपशवः पञ्चत्रिंशदधिकं शतम् ॥ 3वि वा एष इत्यादिरैकादशिनानां विधिः ॥ प्रजया पशुभिश्चायं व्यृद्धो विहीनो भवति । कः? यः संवत्सरसाध्यं प्रयुङ्क्ते ब्रह्मचर्यरक्षणात् प्रजाव्यृद्धिः । प्रत्यवेक्षणाद्यभावात् पशुव्यृद्धिः । ननु प्रजापशुहीनस्य स्वर्गाख्या वृद्धिस्स्यादित्याह - संवत्सर इति । स्वयं स्वर्ग एव संवत्सरात्मकं कर्म तद्धेतुत्वात्, तस्मात् स्वर्गं लोकं तु नापराध्नोति न भ्रेषयति । प्रजापशुव्यृद्धिरेव । तत्र कस्समाधिरित्याह - प्रजा वा इति । एकादशिनी नाम स्वयं प्रजा पशवश्च तत्साधनत्वात् । तस्मात् ऐकादशिनानां पशूनां आलम्भनेन साक्षात् अव्यवधानेन प्रजां पशूंश्चावरुन्धे यजमानः । एकादश परिमाणमस्याः यूपरीतेः एकादशिनी &amp;lsquo;शञ्छतोर्डिनिः&amp;rsquo; तत्सम्बन्धिनः पशवः ऐकादशिनः द्वये भवन्ति प्राकृताः आश्वमेधिकाश्च । प्राकृताः आग्नेयादिवारुणपर्यन्ता एकादश । आश्वमेधिकाः &amp;lsquo;अग्नयेऽनीकवते रोहिताञ्जिः&amp;rsquo; इत्याद्या एकादश ॥ 4प्रजापतिरित्यादि ॥ विराट् अन्नं, सा सृष्ट्यनन्तरमेवाश्वमेधं प्राविशत् अश्वमेधमनुप्रविश्य तिरोहिता अभवत् । अथ प्रजापतिस्ता विराजमनु लक्षीकृत्य दशिभिः पशुभिः प्रायुङ्क्त प्रयोगमुपलक्षणं कृतवान् । दश परिमाणं एषां इति दशिनः । पूर्ववत् डिनिः । &amp;lsquo;इन्द्राय राज्ञे सूकरः&amp;rsquo; इत्येकादशभिरनुवाकैः उक्ताः दशिनः एकादशाधिकं शतं पशवः । यदित्यादि । गतम् ॥ 5एकादशदशत इति ॥ दशानां वर्गो दशत् &amp;lsquo;पञ्चद्दशतौ वर्गे वा&amp;rsquo; इति निपात्यते । ननु &amp;lsquo;इन्द्राय राज्ञे&#39;5 इत्यनुवाके एकादश पशवः, तत्कथं दशत्स्थात्, ततश्च एकादशदशतः कथं स्युः । भूयसा व्यपदेशो भवतीति ज्ञापयतीति मन्तव्यम् । अवयवधर्मेण समुदायो व्यपदिश्यत इति वा । यद्वा - अवयवसंख्या एव समुदाये वर्तन्त इति एतदनेन व्युत्पादयति । तेन &amp;lsquo;त्रिभिर्गार्हपत्यमादधाति । पञ्चभिराहवनीयम् । अष्टौ संपद्यन्ते&amp;rsquo; इत्याद्युपपन्नं भवति । पञ्चैव हि तत्राक्षराणि । एकादशाक्षरेत्यादि । गतम् । त्रिष्टुप् छन्दः उत्सादिः ॥ 6वैश्वदेवो वा इत्यादि ॥ विश्वे देवाः अस्य देवताः । अस्य प्राजापत्यत्वात् देवतैक्येन तदभेदोपचारात् सर्वे पशवोऽश्वो भवति । अथ नानारूपाः पशवो भवन्ति यथा कश्चित् बभ्रुः कश्चिन् कृष्ण इति, तस्मात् अद्यापि नानारूपाः पशवो भवन्ति । अथ बहुरूपाः एकस्याः देवतायाः बहुभेदभिन्नरूपाः पशवो भवन्ति यथा प्राजापत्या एव - कश्चित् रोहितः कश्चित् धूम्ररोहितः इति, तस्मात् अद्यापि पशवो बहुरूपा भवन्ति । यथा एकस्यैव पशोः कश्चिदवयवः कृष्णः कश्चिल्लोहितः कश्विच्छुक्लः इति । &amp;lsquo;बहोर्नञ्वत्&amp;rsquo; इति नञ्वद्भावात् &amp;lsquo;नञ् सुभ्याम्&amp;rsquo; इत्युत्तरपदान्तोदात्तत्वम् ॥ इति तैत्तिरीयब्राह्मणे तृतीये नवमे अश्वमेधे द्वितीयोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/20/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/20/</guid>
      <description>1तार्प्येणेत्यादि ॥ तार्प्यं घृताक्तं कम्बळं तेन संज्ञपयन्ति मारयन्ति । &amp;lsquo;ज्ञप मारणादौ&amp;rsquo; । यज्ञो वा इति । प्रधानसाधनत्वात् । यामेन यमसंबन्धिना पितृमेधप्रयोज्येन अनूपतिष्ठते । संज्ञप्यमानमश्वं पार्श्वत उपतिष्ठते ॥ 2तार्प्ये चेत्यादि ॥ तार्प्यं प्रथमं संस्तीर्य, तत उपरि कत्त्यधीवासं कृत्त्यात्मकमधिवासं छादनपटमास्तीर्य, तत उपरि हिरण्यकशिपु हिरण्मयं कशिपु आस्तरणपटमास्तीर्य तत उपरि रुक्मं शतपलिकं स्वर्णशकलं निधाय, तत उपरि अश्वं संज्ञपयन्ति ॥ 3अस्य लोकस्य रूपं तार्प्यं अधोभावात् । कृत्यधीवासोऽन्तरिक्षस्य रूपं द्वितीयत्वात् । दिवो रूपं हिरण्यकशिपु तृतीयत्वात् । आदित्यस्य रूपं रुक्मः रोचनशीलत्वात् । प्रजापतेः रूपमश्वः प्रजापत्यक्षिपरिणामत्वात् । सायुज्यं सयुक्त्वं ऐक्यम् । सलोकतां समानलोकताम् । एतासामेव देवतानां सायुज्यमैक्यम् । सार्ष्टितां समानवीर्यत्वं समानलोकतां चाप्नोति । योऽश्वमेधेन यजते, यश्चैनं एवंमहिमानं वेदैव न यजते सोऽप्युक्तफलभागिति । ऋच्छ गतीन्द्रियप्रळयमूर्तिभावेषु, क्तिनि समानस्य सभावः, वर्णविकारश्छान्दसः ॥ इति तृतीये नवमं विंशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/21/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/21/</guid>
      <description>1आदित्याश्चेत्यादि ॥ सुवर्ग इति निमित्तात्सप्तमी । अमुमिति । असौ दृश्यमान आदित्य श्वेतोऽश्वोऽभवत् । तं तथाभूतं आदित्यात्मानं अश्वं आदित्येभ्यो दक्षिणामनयन्नङ्गिरसः । अथ त आदित्या अब्रुवन् - यमश्वं नोऽस्माकं अनेष्ट नीतवन्तः स्थ स वर्यो वरणीयोऽभूत् भवत्विति । छान्दसो लुङ् । तस्मादश्वं सान्त्वनादौ सवर्येत्याह्वयन्ति । वर्यैरुत्कृष्टैर्गुणैस्सहितः सवर्य इति भावः । यस्मादेवमङ्गिरोभिः दत्तस्याश्वस्य वरणीयत्वमभूत् तस्माद्यज्ञे वरो वरणीयं द्रव्यं दक्षिणात्वेन दीयते ॥ 2यदित्यादि ॥ देवैरालब्धः प्रजापतिः यस्मादश्वोऽभवत् तस्मादश्व आसीत् प्रजापतिरश्वत्वाद्व्यापकत्वादश्व इति भावः । &amp;lsquo;अशू व्याप्तौ&amp;rsquo; औणादिकः क्वन्प्रत्ययः । यच्छ्वयदिति । &amp;lsquo;प्रजापतेरक्ष्यश्वयत्&amp;rsquo; इति यस्मात्तस्याक्षि श्वयत् शूनं भवत् अरुर्व्यथाहेतुरासीत् तस्मादर्वाऽभवदश्वः । अर्तेरुसि अरुः । तत एव वनिपि अर्वा । यत्सद्य इति । सद्यः जातमात्र एव वाजान् अन्नानि समजयत् आजिजयेनाहरत् तस्मात् वाजी अन्नवान् । आदित्य इति । असुरैरार्जितान् लोकान् अश्व आदित्यो भूत्वा असुरान् जित्वा देवार्थमादत्त तस्मादादानादादित्यः । आदानमादितिः । छान्दसमित्त्वम् । तदर्हतीति &amp;lsquo;छन्दसि च&amp;rsquo; इति यः ॥ 3अश्वमेधस्याग्निर्योनिः कारणं, तेनात्मलाभात् आयतनं स्थानं च अग्निरश्वमेधस्य, अग्निं चित्वा तत्र करणात् । तस्याप्यग्नेः सूर्यो योनिः &amp;lsquo;सूर्यस्त्वा पुरस्तात्पातु&amp;rsquo; इति मन्त्रात् । तदधीनत्वादग्नेः सूर्य आयतनं &amp;lsquo;उद्यन्तं वावाऽदित्यमग्निरनु समारोहति&amp;rsquo; इति दर्शनात् । तत्र चित्येऽग्नौ उत्तरवेद्युपवपनादुपस्थानात् एनं उत्तरवेद्यां क्रियमाणमश्वमेधं योनिमन्तं आयतनवन्तं च करोति । एवं वेदिता च तथा भवति ॥ 4अथ &amp;lsquo;सूर्योऽग्रेर्योनिः&amp;rsquo; हति यदुक्तं तत्प्रयोजनमाह - प्राणापानाविति ॥ देवानां प्राणापानस्थानीयावर्काश्वमेधौ आदित्यश्चाग्निश्च । अर्क आदित्यः, अश्वमेधोऽग्निः । कारणे कार्यशब्दः । तयोरुपरि अश्वमेधस्य कर्ता प्राणापानाववरुन्धे । ओजो बलस्थानीयादोजो बलावरोधः ॥ 5कौ पुनरर्काश्वमेधौ?</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/22/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/22/</guid>
      <description>1प्रजापतिं वा इत्यादि ॥ पशुं भूतं पशुरूपेणावस्थितं निजपितरं प्रजापतिं देवाः मेधाय यज्ञाय आलभ्योपावसन् प्रातः श्वो यष्टास्मह इति । तस्मात्संवत्सरसमाप्तेः पुरस्तात् अश्व आलभ्यते देवानामेकमहस्संवत्सर इत्युक्तत्वात्तस्मिंश्चाहन्यालब्धत्वात् । अश्वभूतः प्रजापतिर्यस्मादालब्धः, तस्मादद्याप्यश्व आलभ्यते । यस्माच्च तदानीं सद्यः समाने एकस्मिन्नेवाहनि अश्वः मेधोऽभवत्, अश्वसंबन्धेन उक्थ्यस्समपादि , तस्मादश्वमेधोऽभवत् । एवं सद्य एवाश्वमेधसंपत्तेर्वेदिता आशुं शीघ्रगामिनमश्वं वेदुको लब्धा भवति महाधनो भवति । विन्दतेश्छान्दस उकञ् ॥ 2यद्वा इति ॥ यस्मादश्वात्मा प्रजापतिः आलब्धः तस्मात्पशूनां मध्ये अश्वः प्रजापतेरनुरूपतमः अनुकूलतमः, तस्मात् प्रजापतयेऽश्व आलभ्यते । एवं वेदितुः प्रतिरूप आत्मतुल्यः पुत्र आजायते ॥ 3सर्वाणीति ॥ अश्वस्य प्रजापत्यात्मकत्वात् प्रजापतेश्च सर्वभूतात्मकत्वात् सर्वाणि भूतानि संभृत्य एकीकृत्य आलभते अश्वमेधयाजी । तस्मादेनं देवास्तेजसे ब्रह्मवर्चसाय च संभरन्ति तदुभयं सम्यक्कल्पयन्ति योऽश्वमेधेन यजते, यश्चैनमेवंमहिमानं वेद ॥ 4एतद्वा इत्यादि । । यदुक्तं देवाः एतां देवतां प्रजापतिं पशुं भूतं मेघाय आलभन्तेति पूर्वमस्माभिः एतत् वक्ष्यमाणं तदिति मन्तव्यम् । यज्ञमेवेति । यज्ञमेव यज्ञायालभन्तेति तदभिप्राय इत्यर्थः । अस्तु किमनेन साधितेनेत्याह - यज्ञेनेत्यादि । &amp;lsquo;यज्ञेन यज्ञमयजन्त देवा:&amp;rsquo; इत्युक्तं भवतीत्यर्थः । ऋच एव प्रतीकग्रहणमिति केचित् । यज्ञात्मानं प्रजापतिं यज्ञात्मना प्रजापतिना अयजन्त इति । ते हि देवाः कामप्रं सर्वेषां कामानां प्रापयितारं पूरयितारं यज्ञमकुर्वत । तस्मात् यज्ञेन यज्ञमयजन्तेति । &amp;lsquo;प्रा पूरणे&amp;rsquo; । &amp;lsquo;आतोऽनुपसर्गे कः&amp;rsquo; । कः पुनर्देवानां काम इत्याह - तेऽमृततत्वमित्वादि । तस्मात् अश्वमेधयाजी देवानामयनेन मार्गेण एति गच्छति यत्र न मृत्युः । तस्मात् प्राजापत्येन कामप्रेणानेन यज्ञेन यष्टा अपुनर्मारं पुनर्मरणनिवृतिं गच्छति जरामरणरहितो भवति ॥ 5एतस्येति । । एतस्य प्रजापतेः रूपेणोपलक्षितं प्राजापत्यमृषभं सेक्तारं तूपरं शृङ्गरहितं बहुरूपं नानावर्णं पुरस्तात् अश्वमेधारम्भ एव साङ्गहणीसंज्ञान्योरनन्तरमेव वैशाख्यां पौर्णमास्यामालभते सर्वेभ्यः कामेभ्यः । स च सर्वस्याप्त्यै भवति सर्वस्य च जित्यै । तस्मत् तेन तादृशेन पशुनोपलक्षितेन अश्वमेधेन सर्वमाप्नोतीष्टं, जयति च सर्वं जेतव्यम् । योऽनेन यजते, यश्चैनमेवं ईदृक्प्रभावपशुं क्रतुं वेद, स च सर्वमाप्नोति जयति च ॥ इति तृतीये नवमे द्वाविंशोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/23/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/23/</guid>
      <description>1यो वा इत्यादि ॥ अहोरात्रादीनां अश्वावयवरूपणेन अश्वः स्तूयते । इत्थमिदं ज्ञातव्यमिति स्तुतिफलम् । अश्वस्य मेधार्हस्य संवत्सरप्रजापत्यात्मनः लोम्नोर्वेदिता तस्य लोम्नि लोम्नि सर्वेषु लोमसु होता बह्वीनामाहुतीनां होता भवति, आहुतिभूयस्त्वात् फलभूयस्त्वमिति भावः । के तर्हि महानुभावे अश्वस्य लोमनी? इत्याह - अहोरात्रे इति । संवत्सरप्रजापत्यात्मनोऽश्वस्य लोमस्थानीये अहोरात्रे, एवं विदित्वा सायं प्रातरग्निहोत्रं जुह्वता अश्वस्य मेध्यस्य प्रजापतेरेव लोम्नि लोम्नि हुतं भवति । एतदनुकरणीयं यस्य तदेतदनुकृति इदमेवानुकुर्वन्तः पुराकल्पे अश्वस्य लोम्नि लोम्नि जुह्वति स्म अद्यत्वे तु ज्ञानमात्रेणैव तत्फलसिद्धिरिति भावः । &amp;lsquo;लट् स्मे&amp;rsquo; इति लट् । एवमुत्तरत्र द्रष्टव्यम् ॥ 2संवत्सरात्मनः प्रजापतेः पदस्थानीयौ दर्शपूर्णमासौ अमावास्यापौर्णमास्यौ तयोः दर्शपूर्णमासयोः कर्मणोः कर्ता । गतमन्यत् ॥ 3संवत्सरात्मा प्रजापतिरादित्य एव । स एवाश्वत्वेन विवर्तते तस्य विवर्तनं आहवनीयप्रवेशः &amp;lsquo;अग्निं वावादित्यस्सायं प्रविशति&amp;rsquo; इत्येवं विदित्वा अग्निहोत्रं जुह्वता अश्वस्य विवर्तने विवर्तने सर्वस्मिन् विवर्तनरूपे हुतं भवति । एवमीदृशप्रजापत्यात्मा अयमश्च इति अश्वस्यैव स्तुतिः ॥ इति भट्टभास्करमिश्रविरचिते ज्ञानयज्ञाख्ये यजुर्वेदभाष्ये अश्वमेधे तृतीयाष्टके नवमप्रपाठके त्रयोविंशोऽनुवाकः ॥ अश्वमेधस्समाप्तः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/3/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/3/</guid>
      <description>1अस्मै वा इयादि ॥ गतम् । यदारण्यानिति आलभन्त इत्येव । अमुं तैरिति । अवरुन्ध इत्येव । एवमन्यतरालम्भे अन्यतरावरोधः उभयालम्भेनोभयावरोधः । फलान्तरविधानार्थं द्वितीयं तृतीयं च विदधाति । उभयालम्भनेन ग्राम्यारण्यात्मकस्योभयस्य अन्नस्य अवरोधः, उभयेषां पशूनां अवरोधश्च ॥ 2त्रयस्त्रय इति ॥ एकैकस्यै देवताय त्रयस्त्रयः पशवो भवन्ति । यथा रोहितादयस्त्रयः प्राजापत्याः बभ्र्वादयस्त्रयो रौद्राः तिस्रः कृष्णा वशा वारुण्य इत्यादि । तत्त्रित्वान्वयात् लोकत्रयाप्त्यै भवति ॥ 3ब्रह्मवादिन इत्यादि ॥ कस्मात् कारणात् अस्मिन् मनुष्यलोके एकैकस्य पुरुषस्य बहवः कामा रुचयो भवन्ति?</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/4/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/4/</guid>
      <description>1युञ्जन्ति ब्रध्नमिति दक्षिणस्यां युगधुरि अश्वमलंकृतं युनक्ति ॥ असौ वा इत्यादि । ब्रह्मवादिगुणयोगादादित्यादियोजनत्वेन अश्व योजनं रूपयति । अस्मै यजमानाय आदित्यादिमानयं यथा स्यादिति । एतदर्थमेवादित्यादीन् स्वकार्येषु व्यापारयतीत्यर्थः । बृंहाणात् ब्रध्नः आदित्यः । आरोचनादरुषोऽग्रिः । सदा चरणात् चरन् वायुः । परितः स्यितियोगात् परितस्थिवांसो लोकाः, विभक्तिव्यत्ययः ॥ 2रोचन्त इति पृष्ठमश्वस्य मृज्यते ॥ एतदर्थमेव दिवि नक्षत्राणि रोचयति प्रकाशयति । युञ्जन्त्यस्येति प्रष्टी युनक्ति । कामान् अभिप्रेतानर्थान् । इमे इयं च असौ च इमे द्यावापृथिव्यौ । &amp;lsquo;त्यदादीनां यत्परम्&amp;rsquo; इतीदमश्शेषः । हरी हरणकुशले । विपक्षसा विविधपार्श्वे । धृष्णू धारणशीले नृवाहसा नराणां वहनकुशले । एवमेता दैवता अस्मै यजमानाय अस्याभिमतसंपादनार्थं युनक्ति अश्वादियोजनव्याजेन, तत्स्वर्गस्य सम्यक्प्राप्तये भवति ॥ 3प्रतिमुञ्चति रथे स्थापयति ॥ राज्ञां मध्ये एनमेव राजानं यशो गमयति जयत्येष इति यावत् । प्रसिद्धत्वात् यथायजुरिति । &amp;lsquo;अनाविद्धया तनुवा जयत्वम्&amp;rsquo; इत्यादि यथा मन्त्रो वदति तथा तद्भवत्येव । अभिजित्या इति । मार्गविशेषलाभात् देवतापक्षपाताच्च अभिजयः ॥ 4परा वा इत्यादि ॥ उपाकृरतोऽश्वो हविर्भूतो वेद्या अन्यत्र सदि गच्छेत् एतस्य यजमानस्य यज्ञः परैति विनश्यति, तस्मात् &amp;lsquo;एतम्&amp;rsquo; इति रथसमीपमश्वं नयति । तत्र &amp;lsquo;एतं स्तोतः&amp;rsquo; इत्यादिवचनात् अश्वस्य पश्चाद्वायुस्स्थापितो भवति, तच्चास्य आवृत्यै भवति । वायुः खलु &amp;lsquo;स्तोतः&amp;rsquo; डति मन्त्रे आमन्त्र्यते प्राणादिवृत्तिभावेन ताल्वाद्यभिघातेन शब्दोत्पादनात् स्तोता शब्दयिता वायुः उच्यते ॥ 5यथा वा इत्यादि ॥ उपाकरणोत्तरकालं अश्वस्य लोमनिपतनं गृहीतस्य हविषः स्कन्दनस्थानीयं, तस्मात् वालेषु अश्वस्य दीर्घलोमसु काचान् मणीन् सौवर्णराजतमौक्तिकान् महिषीवावातापरिवृक्त्य आवयन्ति प्रोतान् कुर्वन्ति । तत्सर्वेषां लोम्नां संभरणाय सम्यग्धारणाय भवति - सौवर्णान् महिषी मणीन् दशशतानस्यावयत्यावहात् वावाता वयते मणीन् दशशतान् प्रत्यग्वहाद्राजतान् । प्रत्यक्श्रोणिसहस्रमेव परिवृक्त्यस्यावयेन्मौक्तिकान् सख्यश्शङ्खमणीनश्वेषु समुपग्रथ्नन्त्यविस्रस्तये ॥ महिष्यास्सचिवस्थाने राजपुत्र्यश्शतं स्मृताः । वावाताया अराजोग्रदारास्साहायके शतम् ॥ दारास्तु सूतग्रामण्यां परिवृक्त्यास्सहायताम् । शतं कुर्वन्ति पञ्चाशत् पञ्चाशद्वर्गयोर्द्वयोः ॥ 6भूरित्यादि ॥ &amp;lsquo;स भूरिति व्याहरत्&amp;rsquo; इति प्रजापतिना प्रथमदृष्टत्वात् प्राजापत्या व्याहृतयः अश्वः प्राजापत्य इति स्वयैव देवतया आवनं समृद्ध्यै भवति । महिष्यादित्रयस्य क्रमेण व्यहृतित्रयान्वयो लोकत्रयाभिजयाय भवति ॥ 7हिरण्ययाः हिरण्मयाः &amp;lsquo;ऋत्व्यवास्त्व्य&amp;rsquo; इति सूत्रे हिरण्ययेति निपात्यते । पक्षान्तरमिदं राजतानामप्युपलक्षणं वा । समीची संगते एकविषये दधाति । मणीनां सहस्रत्वं महार्घत्वेन सहस्रतुल्यस्य स्वर्गस्य अभिजयाय भवति ॥ 8अप वा इत्यादि ॥ अश्वमेधेन यजमानात्तेजआदिचतुष्टयमपक्रामति दीर्घकालं राज्यपरित्यागात् । तत्र च &amp;lsquo;वसवस्त्वा&amp;rsquo; इत्यादिभिरञ्जनं चतुष्टयलाभाय भवति । सहोत्पत्त्यादिना तेजआदेर्गायत्र्यादेश्च अभेद उपचर्यते । &amp;lsquo;तेजो वा आज्यम्&amp;rsquo; इति वाक्यशेषात् आज्येनाभ्यञ्जन्तीति गम्यते । तस्य च तेजोहेतुत्वात्तेजस्त्वम् । पत्नय इति । छान्दसं ह्रस्वत्वम् । श्रीवृद्धिहेतुत्वात्पत्नीना श्रीत्वम् ॥ 9अतिरिक्तमिति ॥ नक्तहोमशेषं यन्निहितं तदन्नमश्वाय पत्न्य उपाहरन्ति समीपे दधति भक्षणार्थम् । सर्वां प्रजामन्नादनसमर्थां कुर्वते सर्वस्यामपि प्रजायां प्रभूतं अन्नाद्यं स्थापयति एतन्मन्त्रमभावात् । यदि नेति । उपाहृतमन्नमिति केचित् । उपपाय्यमाना अप इत्यन्ये । एतन्मन्त्रप्रभावात् अवजिघ्रत्येव ॥ 10अनुमन्त्रयत इति ॥ अन्नोपहरणानन्तरम् । आप्रिय इति प्रयाजानां याज्याः, आप्रीतिहेतुत्वादाप्रियः । सरूपत्वाय समानरूपत्वाय भवन्ति ॥ इति तृतीये नवमे अश्वमेधे चतुर्योऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/5/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/5/</guid>
      <description>1तेजसा वा इत्यादि ॥ भीष्मस्वभावत्वात् । ब्रह्मोद्यमिति । ब्रह्मणो वादो ब्रह्मोद्यं प्रश्नप्रतिज्ञारूपेण वेदार्थाध्यवसायः । &amp;lsquo;वदस्सुपि क्यप् च&amp;rsquo; इति क्यप् । तत्राश्वमेधस्य प्राशस्त्यसमर्थतया यजमानस्य तेजोब्रह्मवर्चसयोः समृद्धिं कुरुतो ब्रह्मोद्यं वदन्तौ होतृब्रह्माणौ ॥ 2दक्षिणत इत्यादि ॥ वक्ष्यति &amp;lsquo;यूपमभितो वदतः&amp;rsquo; इति । तत्राग्निष्ठस्य यूपस्य दक्षिणतो ब्रह्मा आसीनो वदति । उत्तरत आसीनो होता वदति । वेद्या दक्षिणतः ब्रह्मणस्स्थानं, उत्तरतो होतुः । बृहस्पतिप्रधानत्वात्तद्वत् ब्रह्मा ब्रह्मवर्चसी, अग्निप्रधानत्वात् अग्निवद्धोता तेजस्वी, तस्मात् दक्षिणतो वदन् ब्रह्मा यजमानस्य दक्षिणभागे ब्रह्मवर्चसं दधाति । उत्तरतो वदन् होता उत्तरभागे तेजो दधाति । तस्मात् दक्षिणोऽर्ध इतरस्मात् ब्रह्मवर्चसितरः उत्तरश्चेतरस्मात् तेजस्वितरः शक्तिमत्तरः ॥ 3यूपमित्यादि ॥ &amp;lsquo;अभितः परितः&amp;rsquo; इति द्वितीया । &amp;lsquo;पर्यभिभ्यां च&amp;rsquo; इति तसिल् । यजमानदेवत्य इति । यजमानप्रधान इत्यर्थः ॥ 4किंस्विदित्यादि ॥ होतुः प्रश्नाः ब्रह्मणस्स्युः प्रतिज्ञाः प्रत्युक्तेषु ब्रह्मणा तेषु सम्यक् । तत्रासीना ये सदस्या यशस्ते हृष्टाः सद्यो ब्रह्मणः ख्यापयन्ति ॥ द्यौर्वा इत्यादिभिर्विशिष्टफललाभार्थतया तत्तत्फलसाधनत्वं प्रश्नानां दर्शयति । वृष्टिहेतुर्द्यौः पूर्वचित्तिः प्रथमं चिन्त्यते बुद्ध्यते सर्वैः स्थितिहेतुत्वात् प्रजानाम् । तस्मादाभ्यां प्रश्नप्रतिवचनाभ्यां वृष्टिलाभः ॥ 5अश्वो वा इति ॥ अश्वो बृहदन्नं देवानामप्यदनीयत्वात् । तस्मात् वृष्ट्या अश्वादिसमृद्धान्नलाभः ॥ 6रात्रिर्वा इति ॥ पिश अवयवे, तमसा रूपाणि गिलति छादयतीति पिशङ्गिला । पृषोदरादिः । तस्मात् प्रभूतान्नो रात्रिमपि विधेयीकरोति ॥ 7श्रीर्वा इति ॥ भृशं प्रजानां प्रीणयित्री पिलिप्पिला प्रीणातेर्यङ् लुकि अभ्यासस्य लिगागमो वर्णविकारोपजनश्छान्दसः । तस्मात् विधेयीकृताहोरात्रत्वात् महतोऽन्नादनसामर्थ्यस्य लाभः ॥ 8असौ वा इति ॥ आदित्यस्सर्वदा एकाकी चरति सेनान्यादीनामनुपलम्भात् तस्मात् आदित्यवत्तेजस्वी भवति ॥ 9चन्द्रमा वा इति ॥ पुनःपुनर्जायते चन्द्रमाश्शुक्लादौ, तस्मात् तेजस्वी भूत्वा आयुष्मांश्च भवति ॥ 10अग्निर्वा इत्यादि ॥ आग्नेयत्वाद्ब्राह्मणस्य ब्रह्मवर्चसत्वलाभः ॥ 11अयं वा इति ॥ ओप्यते सर्वमस्मिन्निति सर्वाश्चर्याधारोऽयं लोकः तेनात्र प्रतिष्ठितो भवति ॥ 12वेदिर्वा इति ॥ &amp;lsquo;सा वा इयं सर्वैव वेदिः&amp;rsquo; इति पृथिव्याः प्रकृष्टं स्थानं वेदिका तस्मात् पृथिव्यां प्रतिष्ठाय वेदिमन्ति कर्माण्यवरुन्धे ॥ 13यज्ञो वा इति ॥ यज्ञेन यज्ञफलेन सर्वं भूतजातं नह्यते बध्यते, तस्मात् यज्ञफलान्यवरुन्धे ॥ 14सोमो वा इति ॥ वृषा सेक्ता अश्वो व्यापक आत्मा तस्य रेतस्स्थानीयस्सोमः सारत्वात् विश्वोत्पत्तिहेतुत्वाच्च । तस्मात् सोमयागानामाहर्ता भवति ॥ 15ब्रह्म वा इति ॥ वाचः परमं रक्षणस्थानं ब्रह्म वेदः तस्मात् ब्रह्मवर्चसलाभः ब्रह्महेतुकत्वात्तस्य । एवं गूढाभिप्रायेण होत्रा अश्वमेधप्रभावाविष्करणाय कृतान् प्रश्नान् तत्तदभिप्रायविशेषवेदी ब्रह्मा सदस्यानुमानं फलिताश्वमेधप्रभावं च यथायथा प्रतिक्षेप्तुमर्हति तथा ब्राह्माणेनैवेत्थं प्रदर्शितमिति बोद्धव्यम् ॥ इति तैत्तिरीये ब्राह्मणे तृतीये नवमे पञ्चमोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/6/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/6/</guid>
      <description>1अप वा इत्यादि ॥ बहूनां पशूनां प्राणवियोजनकरणात् तत्कारिणो यजमानादपि प्राणा अपक्रामन्ति तस्मात् अनेन होमेन यजमाने प्राणान् स्थापयति ॥ 2अवन्तीस्स्थेति ॥ अत्र राजपत्न्यो दक्षिणान् केशपक्षानुद्ग्रथ्य सव्यान् प्रस्रस्य दक्षिणानूरूनाघ्नानाः सिग्भिरवधून्वन्त्यः त्रिः प्रदक्षिणमश्वं धुवन्त्यः परियन्ति अनेन मन्त्रेण । अथ सव्यानुद्ग्रथ्य दक्षिणान् प्रस्रस्य सव्यानूरूनाघ्नानाः अनभिधून्वन्त्यः त्रिः प्रतिपरियन्ति प्रदक्षिणमन्ततो यथा प्रथमे पर्याये । तत्र मृतोपचारभूतसिग्वातस्थानीयं सिग्भिरश्वस्य अभिधूननं क्रियते । तत्सर्वमस्मा अश्वाय अपह्नुवते । अनेन मन्त्रेण करणानि चादधति । अपीत्यै देवतास्त्वामवन्तु, प्रियत्वादिगुणकं त्वामाह्वयामः इति च मन्त्रलिङ्गात् । कोऽर्थस्तर्हि मृतोपचारस्थानीयेन सिग्भिरभिधवनेनेत्याह - अथो इति । परिधवनच्छलेन एनमश्वमेता धुवन्ति चलयन्ति अप्रेतत्वान्नानयन्ति । तदपि किमर्थमित्याह । अथो इति । संज्ञपनमेवास्मै निह्नुवते अपलपन्ति न मृतोऽसीति ॥ 3एभ्य इति ॥ एभ्यस्त्रिभ्यो लोकेभ्यः एनं धुवते लोकत्रयसंचरणसामर्थ्याय लोकस्थितये वा ॥ 4त्रिः पुनरिति ॥ पुनरपि त्रिः प्रदक्षिणं परियन्ति सामर्थ्यान्मध्ये त्रिः परियन्तीत्युक्तं भवति । तदाह - &amp;lsquo;नवकृत्वः परियन्ति&amp;rsquo; इति । ऋतुभिरिति । ऋतवो हि मृतमप्युत्थापयेयुरिति भावः ॥ 5ये यज्ञ इति ॥ ये प्रेतोपचारं सिग्भिर्धुवनं यज्ञे दैवे कर्मणि कुर्वते । गुणाभावश्छान्दसः । तत्र नवत्वान्वयात् प्राणानात्मनि दधते महिष्यादयः । ततः प्राणा एभ्यो नापक्रामन्ति ॥ 6अम्ब इत्यादिना महिषीमलंकृतामुदानयति हस्ते गृह्णाति रमणवत् आह्वयत्येनामेतेन कर्मणे । तप एवेति । संतापहेतुत्वात् अस्या एतत्तपस्स्थानीयं यन्मृतेन मिथुनीभवनम् । स्वर्गमेवेति । स्वर्गमनायैवेदं कर्म भवत्यस्या रत्यर्थं छादनं यत्क्रियते छादितत्वात्स्वर्गस्य ॥ 7एवं प्रहेळिकास्थानीयान्यन्यपराणि एतानि वाक्यानि कर्मप्राशसत्यप्रतिपादनपरतया व्याख्यायन्ते ब्राह्मणेन - प्रजा वा इति ॥ गर्भधारणवाचोयुक्तिः सर्वप्रजापशुधारणसामर्थ्यं कर्मणः ख्यापयति ॥ 8देवा वा इत्यादि ॥ व्याख्यातम् । यत्सूचीभिरिति । विशसनकाले यैः पथिभिरसिर्गच्छति तान् असिमार्गान् सूचीभिः कल्पयन्ति महिष्यादयः । तन्मार्गज्ञानं स्वर्गस्य प्रज्ञात्यै भवति । गायत्रीत्यादि । &amp;lsquo;गायत्री त्रिष्टुप्&amp;rsquo; इत्यारभ्य द्वाभ्यां द्वाम्यामृग्भ्यां महिष्यादयः क्रमेण कल्पयन्ति । यथायजुरिति । गायत्र्यादिभिरेवासिमार्गाः प्रवर्तिता भवन्ति ततः ऋत्विजां नापराधः ॥ 9त्रय्य इति ॥ त्रयोऽवयवा आसामिति । &amp;lsquo;द्वित्रिभ्यां तयस्यायच्&amp;rsquo; इत्ययजादेशः । अयस्मय्य इति । &amp;lsquo;अयस्मयादीनि छन्दसि&amp;rsquo; इति भत्वम् । लोकत्रयानुसारेण महिप्यादिक्रमो नादृतः । तदेवाह अस्य वा इति । उत्तरोत्तरप्रशस्तत्वादेवमुक्तम् । हरिण्यस्सौवर्ण्यः ॥ सौवर्णीभिः पथोऽसेर्जनयति महिषी क्रोडकण्ठान्तराळे वावाता राजतीभिर्विरचयति पथः क्रोडनाभ्यन्तराळे । शिष्टे गात्रेऽसिमार्गान् रचयति परिवृक्त्येवमेवायसीभिः कण्ठादौ स्यादसक्तादधि(सि)पथकरणं सौकरीयं विशस्तिः ॥ 10कस्त्वेत्यश्वस्य त्वचमाच्छिनत्ति ॥ तत्र कः प्रजापतिरेव त्वा छ्यति छिनत्ति नाहमिति वचनात् अहिंसायै भवत्यात्मनः॥ इति तैत्तिरीये ब्राह्मणे तृतीयेऽष्टके नवमप्रपाठके षष्ठोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/7/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/7/</guid>
      <description>1अप वा इत्यादि ॥ दीर्घकालं राजोपचारविरहात् श्रीश्च राष्ट्रं चास्मात् अपक्रामति । श्रीर्वा इति । तदुभयसाधनत्वात्ताच्छब्द्यम् । तत्र योन्युच्छ्रयणवाचोयुक्त्या श्रीराष्ट्रयोरुच्छ्रितिहेतुत्वं कर्मणो दर्शयति ॥ 2राष्ट्रं वा इति ॥ भरणीयत्वात् राष्ट्रं भारः । योन्युच्छ्रयणस्य वेणुभारोच्छ्रितिहेतुसाम्यात् राष्ट्रमस्मै पर्यूहति परितस्समूहीकरोति अपक्रान्तमेकत्र प्रकृतिस्थं स्थापयति ॥ 3श्रीर्वा इति ॥ योनिमध्ये धनवाचोयुक्त्या राष्ट्रमध्यात्मकश्रीलाभः ॥ 4क्षेम इति ॥ योनिमध्ये धने शीते वाते पुनत उपमानत्वकथनात् तस्य च राष्ट्रक्षेमहेतुत्वात् यजमानस्य क्षेमलाभः, येन राष्ट्रं नापक्रामति ॥ 5विड्वा इति ॥ विट् प्रजा हरिणीस्थानीया बलिहरणात् पोष्यवर्गत्वाच्च । राष्ट्रं स्वयं यवः तेन धार्यमाणत्वात् । अत्र योनिभोगे हरिण्याः यवादनसाम्यकथनात् तादृशं विड्राष्ट्रे समीची संगते स्थापयति । ऋत्विगादिना क्विनि, &amp;lsquo;समस्समि &#39; हति सम्यादेशे, &amp;lsquo;चौ&amp;rsquo; इति दीर्घत्वे, &amp;lsquo;नपुंसकाच्च&amp;rsquo; इति शिभावः ॥ 6यस्मादिति ॥ योनिभोगे तृप्त्यभावस्य अतृप्तहरिणीभोगस्य उपमानत्वं कथयता पर्याप्तसांप्रतत्वाभिधायकपुष्टिपशुग्रहणं कुर्वता राज्ञः पशुपुष्टिः वृत्तिर्न भवतीति सूचितम् ॥ 7अश्वमेधयाजी निकृष्टवैश्यवृत्तिभाक् न भवतीति ख्याप्यते - तस्मादिति ॥ कामुकायाः धनाया नास्तीति दर्शयता यदर्थग्रहणं कृतं तस्मात् वैशीपुत्रं वैश्यस्त्रीपुत्रं नाभिषिञ्चन्ते &amp;lsquo;अर्यस्स्वामिवैश्ययोः&amp;rsquo; इति अर्यशब्दो निपात्यते ॥ 8विड्वा इति ॥ प्राजा शकुन्तिका शकुन्तवदनवस्थितत्वात् शक्तस्वभावत्वाच्च सर्वकार्येषु । राष्ट्रमेवाश्वमेधः सर्वराष्ट्रसाध्यत्वात् । तत्र अनुरागातिशये शकुन्तिकोपमानकथनात् विड्राष्ट्रे समीची नित्यानुरक्ते स्थापयति यथाऽस्मान्नापक्रामति ॥ 9तस्मादिति ॥ दयितविरहाक्षमत्वं स्त्रीणां दर्शयता कुरर्यादिस्समन्तादाक्रुश्य भर्तृदेशमेव सर्पतीति यदुक्तं तस्मात् राष्ट्राय परराष्ट्रविजयाय विशः सर्पन्ति अस्य वा राष्ट्रं प्रपद्यन्ते नापक्रामन्ति ॥ 10विड्वा इति ॥ प्रजा गभः गर्भः वर्णलोपः, भगी वा वर्णविपर्ययः, तत्रोत्पन्नत्वात् । राष्ट्रमेव पसः शुक्लं शेफो वा राष्ट्रवृद्धिहेतुत्वात् । तत्र योन्याः शेफसो यदाहननं यच्चाघातजशुक्लपानं योन्या तदुभयकथनं राष्ट्रस्य विश्याघातसूचनार्थम् । हन्तिर्गतिकर्मा आगमयति राष्ट्रं विट्सु तस्य तदधीनात्मलाभत्वात् । तस्मात् अद्यत्वेऽपि राष्ट्रं विशं प्रजां धातुकं ताच्छील्येन गच्छति कृष्यादेस्तदधीनत्वात् ॥ 11इयं वा इति ॥ प्रजननयोस्संयोगोक्तौ मातापितृग्रहणात् मातृपितृस्थानीयाभ्यां द्यावापृथिवीभ्यां यजमानं परिददाति रक्षार्थं, येन श्रीराष्ट्रे अस्मात् नापक्रामतः ॥ 12श्रीर्वा इति ॥ संभोगकाष्ठां कथयता वृक्षाग्ररोहणकथनात् श्रीकाष्ठालाभो यजमानस्य । श्रीर्हि वृक्षस्याग्रं खट्वारोहणमित्यर्थः । यद्वा - बहुप्रकारोपजीव्यत्वात् राष्ट्रं वृक्षः उच्छ्रायः तस्याग्रं सा श्रीः श्रीरेव साऽवरुद्धा तस्मात् नापक्रामति ॥ 13विड्वा इति ॥ संभोगातिप्रसङ्गं कथयता गभे भगे मुष्टेः शेफसः यत्पतनं उक्तं तत् राष्ट्रमेव विशि आहन्ति आगमयति अनुप्रवेशयति । तस्मात् राष्ट्रं विश्यागमनशीलं यस्मात् विट् भगः राष्ट्रं मुष्टिः वृद्धिहेतुत्वात् ॥ 14अप वा इत्यादि ॥ ये यज्ञे अपूतं असत्यं अन्यपराक्षरं वाक्यं वदन्ति तेभ्यः सुरभिस्वरूपाः पवित्रस्वभावाः प्राणा अपक्रामन्ति तस्मात् &amp;lsquo;दधिक्राव्णः&amp;rsquo; इति सुरभिशब्दवत्या ऋचो जपात् सुरभीन् प्राणान् आत्मनि स्थापयन्ति ॥ 15आपोहिष्ठेत्यादि ॥ गतम् ॥ हति तृतीये नवमे सप्तमोऽनुवाकः ॥</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/8/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/8/</guid>
      <description>1प्रजापतिः प्रजास्सृष्टेत्यादि ॥ प्रेणा प्रेम्णा । छान्दसो वर्णलोपः । प्रजासु क्षिप्तस्यात्मीयेन रूपेण संहत्यावस्थानं संभवः पृथक्त्वं, तत्कर्तुमशक्तोऽब्रवीत् ऋध्नवदिति । ऋध्नुयादेव सः यो मा इतः प्रजाभ्यः संभरत् संभरेत् । भृञोलेट् । एकत्र संभृतं कुर्यात् । तमित्यादि गतम् ॥ 2पुरुषमालभत इत्यादि ॥ जातिनिर्देशोऽयं, यदुक्तं &amp;lsquo;वैराजी पुरुषी&amp;rsquo; इति । वैराजः पुरुषः विराजः प्रजापतेः अपत्यत्वात् । तस्मात् विराडेव आलब्धो भवति । अपि च विराजोऽन्नत्वात् अन्नं लब्धं भवति ॥ 3अश्वमिति ॥ अश्वस्य प्रजापतेरक्षिपरिणामत्वात् प्रजापतिरेवालब्धो भवति । अपि च - श्रीमत्सम्बन्धित्वेन वा एकशफपशूनां श्रीत्वात् श्रीः आलब्धा भवति । जातिनिर्देशवस्त्वभिप्रायेण नपुंसकत्वम् ॥ 4गामिति ॥ अभिमतप्रदत्वेन पावनत्वेन वा यज्ञ एव गौः तस्मात् यज्ञ एवालब्धो भवति । अपि च अदनीयानां क्षीरादीनां हेतुत्वात् अन्नमेव गौः तस्मात् अन्नं लब्धं भवति ॥ 5अजावी इति ॥ भूमा बहुत्वं वृद्धिः &amp;lsquo;बहोर्लोपो भू च बहोः&amp;rsquo; ॥ पर्यग्निकृतमित्यादि । गतम् ॥ 6उभौ वा इति ॥ अवमः पुरुषादि परमः विराडादिः ते उभये पशवः अस्य यज्ञे बद्धाः नियुक्ताः पर्यग्निकृतोत्सर्गविनियोगमात्रेण अभीष्टाः आभिमुख्येन प्राप्ताः । इष गतौ । अभिप्रीताः आभिमुख्येन प्रीताः अभिजिताः वशीकृताः अभिहुताः अग्नौ परिहुता एव भवन्ति । ये पुनः अस्य यज्ञे बद्धाः दंक्ष्णवः दंशनशीलाः हिंस्राः पशवः &amp;lsquo;दंशेश्च&amp;rsquo; इति कसुन्प्रत्ययः । अत्र दखषटणान् प्रातिशाख्यविद आहुः । अथ तेऽप्यभीष्टादिगुणा भवन्तो नैव हिंसन्ति । कम्?</description>
    </item>
    
    <item>
      <title></title>
      <link>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/9/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/taittirIyA/brAhmaNam/bhaTTa-bhAskara-bhAShyam/3/9/9/</guid>
      <description>1प्रथमेनेत्यादि ॥ प्रथमेन स्तोमेन स्तोमवता अह्ना चतुष्टोमेन चतुरुत्तरस्तोमचतुष्टयेन अयानां कालावयवानां मध्ये कृतेन कृतयुगस्थानीयेन कर्मसिद्धिहेतुत्वात्ताच्छब्द्यम् । तादृशेन प्रथमेनाह्ना राष्ट्रा कालसाद्गुण्येन वृद्धिं प्राप्य अविकलकर्मा भूत्वा उत्तरे एकविंशे अहनि प्रतिष्ठायां प्रतिष्ठाभूते प्रतितिष्ठति अविचलितसंबन्धो भवति । ततः प्रतिष्ठाभूतादेकविंशादह्नः प्रथमं ऋतूनन्वारोहति देवीभविष्यति । पृष्ठानामृतुत्वं षट्त्वान्वयेन । ऋतवस्संवत्सरः तदारब्धत्वात् । ततः ऋत्वात्मनि संवत्सरे प्रतिष्ठाय देवता अभ्यारोहति देवता लक्षीकृत्य आरोहति देवीभवतीत्यर्थः । शाक्वरं साम सर्वं पृष्ठं भवति छन्दस्त्वन्यदन्यद्भवति । अस्मिन् अहनि पशवः खलु अन्येऽन्ये आलभ्यन्ते ग्राम्याश्चैव आरण्याश्चैव तस्मात् अह्नो रूपसमृद्धिमेतेन छन्दोऽन्यत्वेन करोति । अथो अपि च अह्न एष बलिः ह्रियते उपह्रियते यद्द्विप्रकाराः पशवोऽस्मिन्नालभ्यन्ते ॥ 2तदाहुरिति ॥ अजावयः आरण्याश्च अपशवः अपशुस्थानीयाः पशुकार्याकरणात् । ये पुनः गव्याः गोजातौ साधवः त एव सर्वपशुकार्यकरणात् सर्व एव पशवः । तस्मात् उत्तमे अहनि सर्वस्तोमेऽतिरात्रे गव्यान् पशून् आश्वमेधिकान् ऐकादशिनान्वा आलभते । तेन ग्राम्यारण्योभयपशुलाभः सर्वेषां प्राजापत्यत्वात् प्रजापतेरेवास्य न किंचिदप्यनभिजितं भवति ॥ 3सौरीरिति ॥ अनूबन्ध्यास्थाने सौर्यो वशा नव भवन्ति । तत्समाप्तौ यावज्जीवं ब्रह्मवर्चसं लभते । द्वंद्विन इति पक्षान्तरम्, द्वे द्वे परिमाणमेषां द्वंद्विनः &amp;lsquo;सोमाय स्वराज्ञेऽनोवाहावनड्वाहौ&amp;rsquo; इत्यादयः, अभिव्यक्तौ द्वंद्वनिपातनम् । तत्र द्वित्वान्वयात् अहोरात्राणां अभिजयाय भवति ॥ 4पशुभिर्वा इत्यादि ॥ बहुपशुहिंसया पशवोऽस्मिन् अपरक्तास्स्युः । तत्र पात्नीवते कर्मणि त्वाष्ट्रच्छगलाद्यालम्भात् पशुभिस्समृद्धमेनं करोति, त्वष्टुः पशूनां रूपकृत्त्वात् । छगलः छागार्भकः, कल्माषः कृष्णबिन्दुमान्, किकिदीविः तित्तिरिः, छागविशेष इत्येके । यः किकीति शब्दयन् गच्छति, विदीगयः श्वेतबकः, अश्वविशेष इत्येके, अदान्तत्वादनभिप्रेतां दिशं यो याति ॥ 5ऋतुभिर्वा इति ॥ दीर्घकालमृतुधर्मानादरात् । तत्रागामिवसन्तादिऋतुपशूनामालम्भात् ऋतुभिस्समृद्धमात्मानं करोति ॥ 6आ वा इति ॥ सर्वपशुमारणे पशवोऽपरक्तास्स्युः । पर्यग्निकृताः काश्चित् पशुजातीः उत्सृजन्ति । भूयोवचनमवश्यकर्तव्यत्वाय । तत् अनाव्रस्काय अच्छेदाय भवति । व्रश्चतेर्घञ्, कुत्वे श्चुत्वस्य निवृत्तेः सकार एव श्रूयते ॥ इति तृतीये नवमे नवमोऽनुवाकः ॥</description>
    </item>
    
  </channel>
</rss>
