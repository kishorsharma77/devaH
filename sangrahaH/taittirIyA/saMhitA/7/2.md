---
title: प्रपाठकः २
unicode_script: devanagari
---

## अनुवाकः १ षड्रात्रविधिः
+++(चत्वारष् षडहास्सन्ति - साध्यानां प्रथमः, द्वितीय उपरिष्टात्, त्रिककुत् तृतीयः, अभ्यासश् चतुर्थः ।)+++  

### कर्मस्तुतिः
सा॒ध्या+++(=देवविशेषाः)+++ वै दे॒वास् सु॑व॒र्गका॑मा ए॒तꣳ ष॑ड्रा॒त्रम् अ॑पश्य॒न् । तमाह॑र॒न् । तेना॑यजन्त । ततो॒ वै ते सु॑व॒र्गँल् लो॒कम् आ॑यन्‌।  
य ए॒वँव् वि॒द्वाꣳसष् षड्रा॒त्रम् आस॑ते , सुव॒र्गमे॒व लो॒कँय् य॑न्ति ।


दे॒व॒स॒त्त्रँव् वै ष॑ड्रा॒त्रः । प्र॒त्यख्ष॒ꣵ॒ ह्य् ए॑तानि॑ पृ॒ष्ठानि॑ +++(रथन्तरादीनि देवतुल्यानि)+++ ।  
य ए॒वँव् वि॒द्वाꣳस॑ष् षड्रा॒त्रम् आस॑ते, सा॒ख्षाद् ए॒व दे॒वता॑ अ॒भ्यारो॑हन्ति ।

### अङ्गानि
+++(पृष्ठ्यः)+++ षड्रा॒त्रो भ॑वति ।  
षड् वा ऋ॒तव॒ष् षट् पृ॒ष्ठानि॑ +++( च सन्ति)+++[1]।  
पृ॒ष्ठैर् ए॒व ऋ॒र्तून् अ॒न्वारो॑हन्ति +ऋ॒तुभि॑स् सँव्वथ्स॒रम् ।  
ते सँ॑व्वथ्स॒र ए॒व प्रति॑ तिष्ठन्ति ।

बृहद्रथन्त॒राभ्याँ᳚य् यन्ति ।
इ॒यँव् वाव र॑थन्त॒रम्, अ॒सौ बृ॒हत् +++(चास्ति)+++। आ॒भ्यामे॒व य॒न्ति +++(प्रथमदिनयोः)+++ ।  

अथो॑ अ॒नयो॑रे॒व प्रति॑ तिष्ठन्ति ।  
ए॒ते वै य॒ज्ञस्या᳚ञ्ज॒साय॑नी स्रु॒ती+++(=मार्गौ)+++ ।  
ताभ्या॑म् ए॒व सु॑व॒र्गँल् लो॒कँय् य॑न्ति ।

+++(पृष्ठ्यष् षडहं दर्शयति। साध्यानां षड्रात्रः = (त्रिवृद् अग्निष्टोमः, पञ्चदश उक्थ्यः, सप्तदश उक्थ्यः, २१ षोडशी, २७ उक्थ्यः, ३३ उक्थ्यः)।)+++  
<div class="js_include" url="../aMshAH/9-15-17-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/21-27-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/33-vidhAnam/"  newLevelForH1="3" includeTitle="false"> </div>  

### उपकरणविवेकः
स॒दो॒-ह॒वि॒र्-धा॒निन॒ ए॒तेन॑ षड्रा॒त्रेण॑ यजेरन् ।  
आश्व॑त्थी हवि॒र्धान॒ञ्+++(=सोमशकटम्)+++ च+ आग्नी᳚ध्रञ् +++(शकटम्)+++ च भवतः ।  
तद्धि सु॑व॒र्ग्य᳚म् ।  
च॒क्रीव॑ती +++(शकटे)+++ भवतस् सुव॒र्गस्य॑ लो॒कस्य॒ सम॑ष्ट्यै ।

+++(आकृत्या)+++ उ॒लूख॑ल-बुध्नो॒+++(=मूलो)+++ यूपो॑ भवति - प्रति॑ष्ठित्यै।  

### यानविशेषाः
प्राञ्चो॑ यान्ति । प्राङ् इ॑व॒ हि सु॑व॒र्गो लो॒कः ।  

सर॑स्वत्या +++(तीर्थविशेषेण)+++ यान्ति [3]।  
ए॒ष वै दे॑व॒यान॒ᳶ पन्था॒स्, तम् ए॒वान्वारो॑हन्ति ।

आ॒क्रोश॑न्तो या॒न्ति ।
अव॑र्तिम्+++(=दारिद्र्यं)+++ ए॒वान्यस्मि॑न् प्रति॒षज्य॑ प्रति॒ष्ठाङ् ग॑च्छन्ति।

### षडाहावर्तन-सत्र-समापनम्
य॒दा दश॑ +++(गावः)+++ श॒तङ् +++(प्रसवेन)+++ कु॒र्वन्त्य् अथैक॑म् उ॒त्थान᳚म् +++(→सत्रसमापनम्)+++ ।  
श॒तायु॒ᳶ पुरु॑षश् श॒तेन्द्रि॑यः।
आयु॑ष्य् ए॒वेन्द्रि॒ये प्रति॑ तिष्ठन्ति ।

य॒दा श॒तꣳ स॒हस्र॑ङ् कु॒र्वन्त्य् अथ + एक॑म् उ॒त्थान᳚म् +++(→सत्रसमापनम् पक्षान्तरे)+++ ।  
स॒हस्र॑-सम्मितो॒ वा अ॒सौ लो॒कः ।  
अ॒मुम् ए॒व लो॒कम् अ॒भि ज॑यन्ति ।

य॒दैषा᳚म् प्र॒मीये॑त, य॒दा वा॒ जीये॑रन्न् +++(→सर्वस्वमपि ह्रियेरन्)+++ अथैक॑म् उ॒त्थान᳚म् ।  
तद्धि ती॒र्थम्+++(=तारकम्)+++ ॥ [4]

## अनुवाकः २ सप्तरात्रविधिः
+++(अथाष्टौ सप्तरात्राः - कौसुरुबिन्दः प्रथमः, सप्तर्षीणां द्वितीयः, प्राजापत्यस्तृतीयः, छन्दोमपवमानश्चतुर्थः, पृष्ट्यावलम्बः पञ्चमः, सत्त्रसम्मितष्षष्ठः, ऐन्द्रस्सप्तमः, जनकसप्तरात्रोष्टमः ।)+++

### फलम्
कु॒सु॒रु॒बिन्द॒ औद्दा॑लकिर् अकामयत - पशु॒मान्थ् स्या॒म् इति । +++('ह्रस्वनुड्भ्याम्' इति मतुप उदात्तत्वम् ।)+++  
स ए॒तꣳ स॑प्तरा॒त्रम् आह॑रत् । तेना॑यजत ।  
तेन॒ वै स याव॑न्तो ग्रा॒म्याᳶ प॒शव॒स् तान् अवा॑रुन्ध ।  
य ए॒वँव् वि॒द्वान्थ् स॑प्तरा॒त्रेण॒ यज॑ते, याव॑न्त ए॒व ग्रा॒म्याᳶ प॒शव॒स्, तान् ए॒वाव॑ रुन्धे ।  

### विधानम्
स॒प्त॒रा॒त्रो भ॑वति ।
स॒प्त ग्रा॒म्याᳶ प॒शवः॑ +++(गोऽजाऽऽश्वाऽऽविक-पुरुष-गर्दभोष्ट्राः)+++ । स॒प्तार॒ण्याः +++(द्विखुर-श्वापद-पक्षि-सरीसृप-हस्ति-मर्कटादयः)+++। स॒प्त छन्दाꣳ॑सि +++(गायत्र्युष्णिगनुष्टुब्बृहतीपङ्क्तित्रिष्टुब्जगत्यः)+++। उ॒भय॒स्य +++(पशूनां छन्दसां च)+++ अव॑रुद्ध्यै ।

<div class="js_include" url="../aMshAH/9-15-17-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/21-27-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/25-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/vishvajit-vidhAnam/"  newLevelForH1="3" includeTitle="false"> </div>  


### संयुक्तमन्त्रः
यत्प्र॒त्यख्ष॒म्पूर्वे॒ष्वह॑स्सु पृ॒ष्ठान्यु॑पे॒युᳶ प्र॒त्यख्ष᳚म् [6]  
वि॒श्व॒जिति॒ यथा॑ दु॒ग्धामु॑प॒सीद॑त्ये॒वमु॑त्त॒ममह॑स्स्या॒न्नैक॑रा॒त्रश्च॒न स्या᳚द्बृहद्रथन्त॒रे पूर्वे॒ष्वह॒स्सूप॑ यन्ति

### मन्त्रः
यत् प्र॒त्यख्ष॒म्+++(→अविकृतम्)+++ पूर्वे॒ष्व् अह॑स्सु पृ॒ष्ठान्य् उ॑पे॒युᳶ, प्र॒त्यख्षँ॑व् विश्व॒जिति -  
+++(तद्)+++ यथा॑ दु॒ग्धाम् +++(गां दोग्धा)+++ उ॑प॒सीद॑त्य् ए॒वम् उ॑त्त॒मम् अह॑स् स्या॒त् +++(निस्सारम्)+++ । नैक॑रा॒त्रश् च॒न स्या᳚त् +++(विश्वजित्)+++।
+++(तस्मात्)+++ बृ॒ह॒द्-र॒थ॒न्त॒रे पूर्वे॒ष्व् अह॒स्सूप॑ यन्ति +++(वैरूपादिभिर् विना)+++।

इ॒यँव् वाव र॑थन्त॒रम्, अ॒सौ बृ॒हत् +++( चास्ति)+++। आ॒भ्यामे॒व न य॒न्त्य् अथो॑ अ॒नयो॑र् ए॒व प्रति॑ तिष्ठन्ति ।  
यत् प्र॒त्यख्षँ॑व् विश्व॒जिति॑ पृ॒ष्ठान्य् उ॑प॒यन्ति -  
यथा॒ प्रत्ता᳚न्+++(→पयो दातुं प्रवृत्तां)+++ दु॒हे, ता॒दृग् ए॒व तत् ॥ [7]

## अनुवाकः ३ अष्टरात्रविधिः
+++(अथाष्टरात्र एक एव।)+++  

### फलम्
बृह॒स्पति॑र् अकामयत ब्रह्मवर्च॒सी स्या॒म् इति॑ ।  
स ए॒तम् अ॑ष्टरा॒त्रम् अ॑पश्यत् । तम् आह॑रत् । तेना॑यजत ।  
ततो॒ वै स ब्र॑ह्मवर्च॒स्य् अ॑भवत् ।  

य ए॒वँव् वि॒द्वान् अ॑ष्टरा॒त्रेण॒ यज॑ते ब्रह्मवर्च॒सी +ए॒व भ॑वति । 

अ॒ष्ट॒रा॒त्रो भ॑वति ।  
अ॒ष्टाख्ष॑रा गाय॒त्री । गा॑य॒त्री ब्र॑ह्मवर्च॒सम् । गा॑यत्रि॒यैव ब्र॑ह्मवर्च॒सम् अव॑ रुन्धे ।  

अ॒ष्ट॒रा॒त्रो भ॑वति ।  
चत॑स्रो॒ वै दिशः॑ । चत॑स्रोऽवान्तरदि॒शाः । दि॒ग्भ्य ए॒व ब्र॑ह्मवर्च॒समव॑ रुन्धे [8] ।

### प्रतिदिनं विधानम्
<div class="js_include" url="../aMshAH/9-15-17-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/21-27-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/33-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/25-vidhAnam/"  newLevelForH1="3" includeTitle="false"> </div>  
<div class="js_include" url="../aMshAH/vishvajit-vidhAnam/"  newLevelForH1="3" includeTitle="false"> </div>  

## अनुवाकः ४ नवरात्रविधिः

### फलम्
प्र॒जाप॑तिᳶ प्र॒जा अ॑सृजत । तास् सृ॒ष्टाः ख्षुध॒न् न्या॑यन् ।  
स ए॒तन् न॑वरा॒त्रम॑पश्यत् । तमाह॑रत् । तेना॑यजत ।
ततो॒ वै प्र॒जाभ्यो॑ऽकल्पत ।

यर्हि॑ प्र॒जाः ख्षुध॑न् नि॒गच्छे॑युस्, तर्हि॑ नवरा॒त्रेण॑ यजेत ।  
इमे हि वा ए॒तासाँ᳚ल् लो॒का अकॢ॑प्ता॒, अथै॒ताः ख्षुध॒न् निग॑च्छन्ति । इ॒मान् ए॒वाभ्यो॑ लो॒कान् क॑ल्पयति +++(त्रैलोक्यात्मकत्वान्नवरात्रस्य)+++। तान् कल्प॑मानान् प्र॒जाभ्योऽनु॑ कल्पते ।  

कल्प॑न्ते ऽस्मा॒ +++(यजमानाय)+++ इ॒मे लो॒का। ऊर्ज॑म् प्र॒जासु॑ दधाति।  
त्रिरा॒त्रेण ए॒वेमँल् लो॒कङ् क॑ल्पयति, त्रिरा॒त्रेणा॒न्तरि॑ख्षन् , त्रिरा॒त्रेण अ॒मुँल् लो॒कम् ।

यथा॑ +++(रज्ज्वां)+++ गु॒णे गु॒णम् अ॒न्वस्य॑त्य्+++(=अनुक्षिपति)+++, ए॒वम् ए॒व तल् लो॒के लो॒कम् अन्व॑स्यति॒ ,  
धृत्या॒ अशि॑थिलम्भावाय +++(च)+++। +++(5)+++

### विधानम्
+++(त्रिरात्रष्षड्रात्रो नवरात्रः।)+++  
ज्योति॒र् गौर् आयु॒र् इति॑ ज्ञा॒तास् स्तोमा॑ भवन्ति ।  
इ॒यँव् वाव+++(=वैव)+++ ज्योति॑र्, अ॒न्तरि॑ख्ष॒ङ् गौर्, अ॒साव् आयुः॑ ।  
ए॒ष्व् ए॑व लो॒केषु॒ प्रति॑ तिष्ठन्ति ।
ज्ञात्र॑म् प्र॒जाना᳚ङ् गच्छति ।

### फलविधानान्तरम्
न॒व॒रा॒त्रो भ॑वति ।  
अ॒भि॒पू॒र्वम्+++(=अनुक्रमेण)+++ ए॒वास्मि॒न् तेजो॑ दधाति ।  
यो ज्योग्-आ॑मयावी॒+++(=दीर्घरोगी)+++ स्याथ् स न॑वरा॒त्रेण॑ यजेत ।  
प्रा॒णा हि वा ए॒तस्य+अधृ॑ता, अथै॒तस्य॒ ज्योग् आ॑मयति+++(=रुजति)+++।  
+++(नवरात्रेणा)+++ प्रा॒णान् ए॒वास्मि॑न् दाधार ।  
उ॒त यद् ई॒तासु॒र्+++(=गतप्राणो)+++ भव॑ति॒ जीव॑त्ये॒व ॥ [12]

## अनुवाकः ५ दशरात्रविधिः
+++(अथ चत्वारो दशरात्राः - त्रिककुत् प्रथमः । देवपुरा द्वितीयः । छन्दोमवान् तृतीयः । कौसुरुबिन्दश्चतुर्थः ।)+++

### फलम्
प्र॒जाप॑तिर् अकामयत - प्र जा॑ये॒येति ।  
स ए॒तन् दश॑होतारम्+++(='चित्तिस्स्रुक्' इत्यादिकं)+++ अपश्यत् ।  
तम् अ॑जुहो॒त् । तेन॑ दशरा॒त्रम् अ॑सृजत ।  
तेन॑ दशरा॒त्रेण॒ प्राजा॑यत ।

द॒श॒रा॒त्राय॑ दीख्षि॒ष्यमा॑णो॒ दश॑होतारञ् जुहुयात्।  
दश॑होत्रै॒व द॑शरा॒त्रꣳ सृ॑जते ।  
तेन॑ दशरा॒त्रेण॒ प्र जा॑यते ।

+++(दशत्वान्वयाद्)+++ वैरा॒जो वा ए॒ष य॒ज्ञो यद् द॑शरा॒त्रः ।  
य ए॒वँव् वि॒द्वान् द॑शरा॒त्रेण॒ यज॑ते, वि॒राज॑म् ए॒व ग॑च्छति ।

प्रा॒जा॒प॒त्यो वा ए॒ष य॒ज्ञो , यद् द॑शरा॒त्रः [13] ।
य ए॒वँव् वि॒द्वान् द॑शरा॒त्रेण॒ यज॑ते॒ , प्रैव जा॑यते ।

इन्द्रो॒ वै स॒दृङ् दे॒वता॑भिर् आसीत् । स न व्या॒वृत॑म् अगच्छत् ।  
स प्र॒जाप॑ति॒म् उपा॑धावत् । तस्मा॑ ए॒तन् द॑शरा॒त्रम् प्राय॑च्छ॒त् ।  
तमाह॑रत् । तेना॑यजत ।  
ततो॒ वै सो᳚ऽन्याभि॑र् दे॒वता॑भिर् व्या॒वृत॑म् अगच्छत् ।  
य ए॒वँव् वि॒द्वान् द॑शरा॒त्रेण॒ यज॑ते , व्या॒वृत॑म् ए॒व पा॒प्मना॒ भ्रातृ॑व्येण गच्छति ।


### विधानम्
त्रि॒क॒कुद् वा ए॒ष य॒ज्ञो यद् द॑शरात्रः।
+++(त्रिवृद्-अग्निष्टोमाव् अभितः।)+++ क॒कुत्+++(→उन्नतः)+++ प॑ञ्चद॒शः।  
+++(सप्तदशाग्निष्टोमाव् अभितः)+++ क॒कुद् ए॑कवि॒ꣳ॒शः ।  
+++(त्रिणवाग्निष्टोमाव् अभितः)+++ क॒कुत् त्र॑यस्त्रि॒ꣳ॒शः ।

### फलान्तरम्
य ए॒वँव् वि॒द्वान् द॑शरा॒त्रेण॒ यज॑ते त्रिक॒कुद् ए॒व स॑मा॒नाना᳚म् भवति ।
यज॑मानᳶ पञ्चद॒शः ,  
यज॑मान एकवि॒ꣳ॒शः ,  
यज॑मानस् त्रयस्त्रि॒ꣳ॒शः ,  
पुर॒ इत॑राः ।

अ॒भि॒च॒र्य॒मा॑णो दशरा॒त्रेण॑ यजेत ।  
+++(दशरात्रसम्बन्धीन्यहानि देवपुराख्यानि ऊढ्वा)+++ दे॒व॒पु॒रा ए॒व पर्यू॑हते +++(आत्मनो रक्षार्थम्)+++ । +++('उपसर्गाद् अस्यत्यूह्योः' इति आत्मनेपदम् ।)+++

तस्य॒ न कुत॑श् च॒नोपा᳚व्या॒धो+++(→अभिचारादिबाधा)+++ भ॑वति ।
नैन॑म् अभि॒चर᳚न् स्तृणुते+++(=छादयति)+++ ।

दे॒वा॒सु॒रास् सँय्य॑त्ता आसन् ।  
ते दे॒वा ए॒ता दे॑वपु॒रा+++(=दशरात्रसम्बन्धीन्यहानि)+++ अ॑पश्य॒न्‌ यद् द॑शरा॒त्रः+++(→तदवयवभूताः)+++ [15]।
ताᳶ पर्यौ॑हन्त ।  
तेषा॒न् न कुत॑श् च॒नोपा᳚व्या॒धो॑ ऽभवत् ।
ततो॑ दे॒वा अभ॑व॒न् परासु॑राः ।

यो भ्रातृ॑व्यवा॒न्थ् स्याथ् स द॑शरा॒त्रेण॑ यजेत ।  
दे॒व॒पु॒रा ए॒व पर्यू॑हते ।  
तस्य॒ न कुत॑श् च॒नोपा᳚व्या॒धो भ॑वति ।
भव॑त्य् आ॒त्मना॑। परा᳚+अस्य॒ भ्रातृ॑व्यो +++(परा)+++भवति ।

+++(अभितस् स्थितः)+++ स्तोम॒स् +++(ककुत्स्थानीय)+++स्तोम॒स्य उप॑स्तिर्+++(=हीनः)+++ भवति ।  
भ्रातृ॑व्यम् ए॒व उप॑स्तिङ्+++(=हीनं)+++ कुरुते ।

### सामविन्यासः
जा॒मि+++(तां)+++ वै ए॒तत् कु॑र्वन्ति॒ , यज् ज्यायाꣳ॑स॒ꣵ॒ स्तोम॑म् उ॒पेत्य॒ कनी॑याꣳसम् उप॒यन्ति ।  
यद् अ॑ग्निष्टोम-सा॒मानि अ॒वस्ता᳚च् च प॒रस्ता᳚च् च॒ भव॒न्त्य् अजा॑मित्वाय ।

#### प्रतिदिनविन्यासः
- +++(प्रथमदिने)+++ त्रि॒वृद् अ॑ग्निष्टो॒मो᳚ ऽग्नि॒ष्टुद्+++(=अग्निष्टोमविशेषः)+++ आ॒ग्ने॒यीषु॑ +++(ऋक्षु)+++ भवति । तेज॑ ए॒वाव॑ रुन्धे ।
- +++(द्वितीयदिने ककुदि)+++ प॒ञ्च॒द॒श उ॒क्थ्य॑+++(=उक्थसाधनशस्त्रम्?)+++ ऐ॒न्द्रीषु॑  +++(ऋक्षु)+++। इन्द्रि॒यम् ए॒वाव॑ रुन्धे ।
- +++(तृतीयदिने)+++ त्रि॒वृद् अ॑ग्निष्टो॒मो वै᳚श्वदे॒वीषु॑  +++(ऋक्षु)+++। पुष्टि॑म् ए॒वाव॑ रुन्धे ।

- स॒प्त॒द॒शो᳚ ऽग्निष्टो॒मᳶ प्रा॑जाप॒त्यासु॑ तीव्रसो॒मः+++(=उक्थ्यविशेषो यत्र शतम् आशिरे दुहन्ति)+++ । अ॒न्नाद्य॒स्य अव॑रुद्ध्यै । अथो॒ प्रैव तेन॑ जायते [17] ।
- +++(पञ्चम-दिने ककुदि)+++ ए॒क॒वि॒ꣳ॒श उ॒क्थ्य॑स् सौ॒रीषु॒ +++(ऋक्षु)+++ प्रति॑ष्ठित्यै । अथो॒ रुच॑म् ए॒वाऽऽत्मन् ध॑त्ते ।
- स॒प्त॒द॒शो᳚ऽग्निष्टो॒मᳶ प्रा॑जाप॒त्यासू॑पह॒व्यः॑+++(=उपहवे साधुः)+++ । उपह॒वमे॒व+++(=पूजां)+++ ग॑च्छति ।

- त्रि॒ण॒वाव् अ॑ग्निष्टो॒माव् +++(त्रयस्त्रिंशस्य)+++ अ॒भित॑  ऐ॒न्द्रीषु॒ , विजि॑त्यै।
- +++(अष्टमदिने ककुत्स्थाने)+++ त्र॒य॒स्त्रि॒ꣳ॒श उ॒क्थ्यो॑ वैश्वदे॒वीषु॒ प्रति॑ष्ठित्यै।

<div class="js_include" url="../aMshAH/vishvajit-vidhAnam/"  newLevelForH1="4" includeTitle="false"> </div>  

## अनुवाकः ६ एकादशरात्रविधिः
+++(समाप्ता अहीनाः । अथ सत्त्राण्यारभ्यन्ते उभयतोतिरात्राणि ।)+++  

### फलम्
ऋ॒तवो॒ वै प्र॒जाका॑माᳶ प्र॒जान् नावि॑न्दन्त ।  
ते॑ऽकामयन्त - प्र॒जाꣳ सृ॑जेमहि , प्र॒जामव॑ रुन्धीमहि , प्र॒जाँव् वि॑न्देमहि , प्र॒जाव॑न्तस् स्या॒मेति ।  
त ए॒तम् ए॑कादशरा॒त्रम् अ॑पश्यन् । तम् आह॑रन् । तेना॑यजन्त ।  
ततो॒ वै ते प्र॒जाम् अ॑सृजन्त , प्र॒जाम् अवा॑रुन्धत , प्र॒जाम् अ॑विन्दन्त , प्र॒जाव॑न्तोऽभव॒न् ।  
त ऋ॒तवो॑ +++(सार्थका)+++ ऽभव॒न् । 

तद् आ᳚र्त॒वाना॑म्+++(=ऋतुभवानां)+++ आर्तव॒त्वम् ।  
ऋ॒तू॒नाँँव् वा ए॒ते पु॒त्राः । तस्मा॑द् आर्त॒वा उ॑च्यन्ते [19]।  
य ए॒वँव् वि॒द्वाꣳस॑ एकादशरा॒त्रम् आस॑ते , प्र॒जाम् ए॒व सृ॑जन्ते ,  
प्र॒जाम् अव॑ रुन्धते , प्र॒जाँव् वि॑न्दन्ते , प्र॒जाव॑न्तो भवन्ति ।

### विधानम्
ज्योति॑र् अतिरा॒त्रो भ॑वति ।  
ज्योति॑र् ए॒व पु॒रस्ता᳚द् दधते ।
सु॒व॒र्गस्य॑ लो॒कस्यानु॑ख्यात्यै ।

पृष्ठ्य॑ष्+++(=पृष्ठयुक्तः)+++ षड॒हो भ॑वति ।  
षड् वा ऋ॒तवः॑। षट्पृ॒ष्ठानि॑ ।  
पृ॒ष्ठैर्+++(=अनुप्रयुज्यमानसामभिः)+++ ए॒वर्तून् अन्वारो॑हन्ति + ऋ॒तुभि॑स् सँव्वथ्स॒रम् । ते सँ॑व्वथ्स॒र ए॒व प्रति॑ तिष्ठन्ति ।  

च॒तु॒र्वि॒ꣳ॒शो +++(एकाहो)+++ भ॑वति ।  
चतु॑र्विꣳशत्यख्षरा गाय॒त्री [20] । गा॒य॒त्रम् ब्र॑ह्मवर्च॒सम् । गा॑यत्रि॒याम् ए॒व ब्र॑ह्मवर्च॒से प्रति॑ तिष्ठन्ति ।  

च॒तु॒श्च॒त्वा॒रि॒ꣳ॒शो भ॑वति ।
चतु॑श्चत्वारिꣳशदख्षरा त्रि॒ष्टुक् । इ॑न्द्रि॒यन् त्रि॒ष्टुप् । त्रि॒ष्टुभ्य् ए॒वेन्द्रि॒ये प्रति॑ तिष्ठन्ति ।  

अ॒ष्टा॒च॒त्वा॒रि॒ꣳ॒शो भ॑वति ।  
अ॒ष्टाच॑त्वारिꣳशदख्षरा॒ जग॑ती । जाग॑ताᳶ प॒शवः । जग॑त्याम् ए॒व प॒शुषु॒ प्रति॑ तिष्ठन्ति ।  

ए॒का॒द॒श॒रा॒त्रो भ॑वति ।  
पञ्च॒ वा ऋ॒तवः॑। आ॒र्त॒वाᳶ +++(प्रभावाः)+++ पञ्च॑  ।  
ऋ॒र्तुष्व् ए॒वार्त॒वेषु॑ सँव्वथ्स॒रे प्र॑ति॒ष्ठाय॑, प्र॒जाम् अव॑ रुन्धते ।  

अ॒ति॒रा॒त्राव् अ॒भितो॑ भवतः ।  
प्र॒जायै॒ परि॑गृहीत्यै ॥ [21]  

## अनुवाकः ७ द्वादशरात्रविधौ काम्यग्रहाग्रताविधयः
+++(द्वादशाहप्रकरणम् । एते काम्या ग्रहाग्रता-विधयः । केचिन् नैमित्तिका बृहत्पृष्ठपक्षे नियमार्थाः ।)+++  

### ऐन्द्रवायवाग्रा यथापूर्वप्रजाकामस्य
ऐ॒न्द्र॒वा॒य॒वाग्रा᳚न् +++(सोमग्रहान्)+++ गृह्णीया॒द् - यᳵ का॒मये॑त - "यथापू॒र्वम् प्र॒जाᳵ क॑ल्पेरन्न्" इति॑ ।  
य॒ज्ञस्य॒ वै कॢप्ति॒म् अनु॑ प्र॒जाᳵ क॑ल्पन्ते ।
य॒ज्ञस्याकॢ॑प्ति॒म् अनु॒ न क॑ल्पन्ते ।  
य॒था॒पू॒र्वम् ए॒व प्र॒जाᳵ क॑ल्पयति ।  
न ज्यायाꣳ॑स॒ङ् कनी॑या॒न् अति॑ क्रामति ।

### ऐन्द्रवायवाग्रा आमयाविनः
ऐ॒न्द्र॒वा॒य॒वाग्रा᳚न् गृह्णीयाद् आमया॒विनः॑+++(=रुग्णस्य)+++।  
प्रा॒णेन॒ वा ए॒ष व्यृ॑ध्यते+++(=दरिद्राति)+++ - यस्या॒मय॑ति।  
प्रा॒ण ऐन्द्रवाय॒वः। प्रा॒णेनै॒वैन॒ꣳ॒ सम॑र्धयति ।

### मैत्रावरुणाग्रा दीक्षितेषु मृतानाम्
मै॒त्रा॒व॒रु॒णाग्रा᳚न् गृह्णीरन्, +++(सत्रे)+++ येषा᳚न् दीख्षि॒ताना᳚म् प्र॒मीये॑त [22] । +++(सत्त्रे हि बहवो दीक्षिताः।)+++  
प्रा॒णा॒पा॒नाभ्याँ॒व् वा ए॒ते व्यृ॑ध्यन्ते+++(=दरिद्रन्ति)+++, येषा᳚न् दीख्षि॒ताना᳚म् प्र॒मीय॑ते ।  
प्रा॒णा॒पा॒नौ मि॒त्रावरु॑णौ ।  
प्रा॒णा॒पा॒नाव् ए॒व मु॑ख॒तᳶ+++(=प्राथम्यात्)+++ परि॑ हरन्ते ।

### अश्विनाग्रा अनुजावरस्य
आ॒श्वि॒नाग्रा᳚न् गृह्णीताऽऽनुजाव॒रः+++(=आनुजेन‌ =अनुजतया ऽवरो, न गुणेन )+++ ।  
अ॒श्विनौ॒ वै दे॒वाना॑म् आनुजाव॒रौ । +++(देवानाम्)+++ प॒श्चा+++(त्)+++ +इ॒वाग्र॒म्  पर्यै॑ताम् ।  
अ॒श्विना॑व् ए॒तस्य॑ दे॒वता᳚ । य आ॑नुजाव॒रस्, ताव् ए॒वैन॒म् अग्र॒म् परि॑ णयतः ।

### शुक्राग्राः प्रतिष्ठाकामस्य
शु॒क्राग्रा᳚न् गृह्णीत ग॒तश्रीः᳚ प्रति॒ष्ठाका॑मः ।  
अ॒सौ वा आ॑दि॒त्यः। +++(सन्ध्यासु जाज्वल्यमानः)+++ शु॒क्र ए॒षो ऽन्तः॑ +++(आदित्यमण्डलस्य)+++ ।  
+++(दारिद्र्याख्यम्)+++ अन्त॑म् मनु॒ष्यश्॑ श्रि॒यै+++(यः)+++ ग॒त्वा नि व॑र्त॒ते । [23]  
+++(दारिद्र्याद्)+++ अन्ता॑द् ए॒वान्त॒म् +++(सम्पत्तिम्)+++ आ र॑भते । न तत॒ᳶ पापी॑यान्+++(→दरिद्रो)+++ भवति ।  

### मन्थिग्रहा अभिचरतः
म॒न्थ्य्+++(=मन्थर=शनि)+++-अ॑ग्रान् गृह्णीताभि॒चर॑न् । आ॒र्त॒+++(रुग्ण)+++-पा॒त्रँव् वा ए॒तद् यन् म॑न्थि-पा॒त्रम् ।  
मृ॒त्युनै॒वैन॑ङ् ग्राहयति । ता॒जग्+++(=तूर्णम्)+++ आर्ति॒म् आर्च्छ॑ति ।  

### आग्रयणाग्रा पितृपुण्यकामस्य
आ॒ग्र॒य॒णा+++(=मृगशीर्षा)+++ऽग्रा᳚न् गृह्णीत॒  यस्य॑ पि॒ता पि॑ताम॒हᳶ +++(स्वापेक्षया)+++ पुण्य॒+++(तर)+++स् स्याद्, अथ॒ तन्न प्रा᳚प्नु॒यात् ।  
वा॒चा वा ए॒ष इ॑न्द्रि॒येण॒+++(→वीर्येण)+++ व्यृ॑ध्यते - यस्य॑ पि॒ता पि॑ताम॒हᳶ पुण्यो॒ भव॑त्य् अथ॒ तन् न प्रा॒प्नोति॑ ।  
उर॑+++(=मुख्यस्थानम्)+++ इवै॒तद् य॒ज्ञस्य॒, वाग् इ॑व॒, यद् +++(वाग्रमण-प्रजापतिदैवत)+++ आ᳚ग्रय॒णः +++(तद्ग्रहणानन्तरं वाचो विसर्गात्)+++।  
वा॒चैवैन॑म् इन्द्रि॒येण॒ सम॑र्धयति । न तत॒ᳶ पापी॑यान् भवति ।  

### उक्थ्याग्रा अभिचर्यमाणस्य
उ॒क्थ्या᳚ग्रान् गृह्णीत अभिच॒र्यमा॑णः ।  
सर्वे॑षाँ॒व् वा ए॒तत्पात्रा॑णाम्, इन्द्रि॒यँय्+++(→वीर्यं)+++ यद् उ॑क्थ्यपा॒त्रम् ।  
सर्वे॑णै॒वैन॑म् इन्द्रि॒येणाति॒ प्र यु॑ङ्क्ते ।  

(
सर॑स्वत्य् अ॒भि नो॑ नेषि॒ वस्यो॒+++(=वरिष्ठं)+++  
मा प॑स्फरीः॒+++(=हिंसीः)+++ पय॑सा॒+++(→हविषा [वर्धिता])+++ मा न॒ आ ध॑क्+++(=धाक्षीः)+++ ।  
जु॒षस्व॑ नः स॒ख्या+++(=सखितया)+++ वे॒श्या॑+++(=वेश्यतया)+++ च॒,  
मा त्वत्-क्षेत्रा॒ण्य् अर॑णानि गन्म ॥
)

"सर॑स्वत्य् अ॒भि नो॑ नेषि॒ वस्य॒ …"+++(६.०६१.१४)+++ इति॑ पुरो॒रुच॑ङ् कुर्यात् ।  
वाग् वै सर॑स्वती । वा॒चैवैन॒म् अति॒ प्र यु॑ङ्क्ते ।  
"मा त्वत्ख्षेत्रा॒ण्य् अर॑णानि ग॒न्मे"त्या॑ह ।  
मृ॒त्योर् वै ख्षेत्रा॒ण्य् अर॑णानि ।  
तेनै॒व मृ॒त्योः ख्षेत्रा॑णि॒ न ग॑च्छति।  

### पूर्णग्रहा आमयाविनः
पू॒र्णान् ग्रहा᳚न् गृह्णीयाद् आमया॒विनः॑ ।  
प्रा॒णान् वा ए॒तस्य॒ शुग्+++(=शोकः)+++ ऋ॑च्छति॒ यस्या॒मय॑ति ।  
प्रा॒णा ग्रहाः᳚ । प्रा॒णान् ए॒वास्य॑ शु॒चो मु॑ञ्चति ।  
उ॒त यद् ई॒तासु॒र्+++(=गतासुः)+++ भव॑ति॒ जीव॑त्ये॒व ।  

### पूर्णग्रहा वृष्टिकामस्य
पू॒र्णान् ग्रहा᳚न् गृह्णीया॒द् , यर्‌हि॑ प॒र्जन्यो॒ न वर्‌षे᳚त् ।  
प्रा॒णान्‌ वा ए॒तर्‌हि॑ प्र॒जाना॒ꣳ॒ शुग् ऋ॑च्छति॒ , यर्‌हि॑ प॒र्जन्यो॒ न॒ वर्‌ष॑ति ।  
प्रा॒णा ग्रहाः᳚ । प्रा॒णान् ए॒व प्र॒जानाꣳ॑ शु॒चो मु॑ञ्चति।  
ता॒जक्+++(=झटिति)+++ प्र व॑र्‌षति ॥ [26]  

## अनुवाकः ८ द्वादशाहस्य नित्य-ग्रहाग्रताविधयः
+++(द्विविधो द्वादशाहः - अव्यूढो व्यूढश्च तद्विकार इति । द्विविधो द्वादशाहः - अव्यूढो व्यूढश्च तद्विकार इति । तत्र प्रथमो यथा - ऐन्द्रवायवाग्रौ प्रायणीयोदयनीयौ दशमं चाहः ।  अथेतरेषां नवानामैन्द्रवायवाग्रं प्रथममहः, अथ शुक्राग्रम्, अथाग्रयणाग्रम्इत्यादि। अथ व्यूढो यथा - ऐन्द्रवायवाग्रौ प्रायणीयोदयनीयौ । अथेतरेषां दशानामैन्द्रवायवाग्रं प्रथममहः, अथ शुक्राग्रम्, अथ द्वे आग्रयाणाग्रे अथ ऐन्द्रवायवाग्रम्, अथ द्वे शुक्राग्रे, अथ आग्रयणाग्रम्, अथ द्वे ऐन्द्रवायवाग्रे इति । विवहनक्रमश्चैषामनुवाकान्ते दर्शयिष्यते ॥)+++

गा॒य॒त्रो वा ऐ᳚न्द्रवाय॒वः +++(प्राथम्यात्)+++।  
गा॑य॒त्रम् प्रा॑य॒णीय॒म्+++(=प्रथमम्)+++ अहः॑ ।  
तस्मा᳚त् प्राय॒णीये ऽह॑न्न् ऐन्द्रवाय॒वो गृ॑ह्यते ।  
स्व ए॒वैन॑म् +++(गायत्रं)+++ आ॒यत॑ने गृह्णाति ।  

त्रैष्टु॑भो॒ वै शु॒क्रः ।  
त्रैष्टु॑भन् द्वि॒तीय॒म् अहः॑ ।  
तस्मा᳚द् द्वि॒तीयेऽह॑ञ् छु॒क्रो गृ॑ह्यते ।  
स्व ए॒वैन॑म् आ॒यत॑ने गृह्णाति ।  

जाग॑तो॒ वा आ᳚ग्रय॒णः ।  
जाग॑तन् तृ॒तीय॒म् अहः॑ ।  
तस्मा᳚त् तृ॒तीयेऽह॑न्न् आग्रय॒णो गृ॑ह्यते ।  
स्व ए॒वैन॑म् आ॒यत॑ने गृह्णाति ।  
ए॒तद् वै +++(त्रिरात्रम्)+++ य॒ज्ञम् आ॑पद् यच् छन्दाꣳ॑स्या॒प्नोति॑ [27] ।  
#### टीका
4एतद्वा इत्यादि ॥ एतदाग्रयणग्रहाग्रतावत्तृतीयमर्हज्ञं त्रिरात्रमापत् अवाप्नोत् । यस्माद्वा एतच्छन्दांसि जगत्यन्तानि सर्वाण्याप्नोति - छन्दस्समाप्तौ हि यागसमाप्तिः, तत्राग्रयणे यज्ञावाप्तिरभूदिति - ततश्चतुर्थेऽह्नि द्वितीयस्य यज्ञस्य प्रथमे आग्रयणं प्रथमं गृह्यते ।

### मन्त्रः
यद् आ᳚ग्रय॒णश् श्वो गृ॒ह्यते॒ ,  
यत्रै॒व य॒ज्ञम् अदृ॑श॒न् , तत॑ ए॒वैन॒म् पुन॒ᳶ प्र यु॑ङ्क्ते ।  
#### टीका
यस्मादेवमाग्रयणः श्वो गृह्यते तद्यज्ञे यत्रादृशन् उदपादयत् छन्दांस्यपश्यन् तत एवाग्रयणादारभ्य एनं यज्ञं पुनः प्रयुङ्क्ते, आग्रयणाग्रता पुनरावर्तते इति यावत् । यज्ञदर्शनाधारत्वेन तस्य प्रशस्तत्वात् । दृशेर्लुङि इरित्त्वाच्च्लेरङादेशः, 'ऋदृशोऽङि गुणः' इति व्यत्ययेन न प्रवर्तते ॥



### संयुक्तमन्त्रः
जग॑न्मुखो॒ वै द्वि॒तीय॑स्त्रिरा॒त्रो जाग॑त आग्रय॒णो यच्च॑तु॒र्थेऽह॑न्नाग्रय॒णो गृ॒ह्यते॒ स्व ए॒वैन॑मा॒यत॑ने गृह्णा॒त्यथो॒ स्वमे॒व छन्दोऽनु॑ प॒र्याव॑र्तन्ते॒

### मन्त्रः
जग॑न् मुखो॒ वै द्वि॒तीय॑स् त्रिरा॒त्रः ।  
जाग॑त आग्रय॒णः ।  
यच् च॑तु॒र्थेऽह॑न् नाग्रय॒णो गृ॒ह्यते॒ , स्व ए॒वैन॑मा॒यत॑ने गृह्णाति ।  
#### टीका
5जगन्मुख । इत्यादि ॥ जागतराथन्तरबार्हतत्वाद्द्वितीयः त्रिरात्रः जगन्मुखः । जगत्सामप्रधानत्वात् जागतत्वमाग्रयणस्योक्तम् । स्व एव जागते आयतने एनमाग्रयणं गृह्णाति ।

### मन्त्रः
अथो॒ स्वमे॒व छन्दोऽनु॑ प॒र्याव॑र्तन्ते ।  
#### टीका
अथो अपि च स्वयमेव छन्दो जगतमिनुपर्यावर्तते द्वितीयत्रिरात्रसंवन्धीन्यहानि स्वेन छन्दसा अनुपर्यावर्तन्त इत्यर्थः । पूर्ववद्गतिनिघातसमासौ, तृतीयार्थे अनोः कर्मप्रवचनीयत्वम् । यद्वा - स्वयमेव पर्यावर्तन्ते ॥



### संयुक्तमन्त्रः
राथ॑न्तरो॒ वा ऐ᳚न्द्रवाय॒वो राथ॑न्तरम्पञ्च॒ममह॒स्तस्मा᳚त्पञ्च॒मेऽहन्न्॑ [28]  
ऐ॒न्द्र॒वा॒य॒वो गृ॑ह्यते॒ स्व ए॒वैन॑मा॒यत॑ने गृह्णाति॒

### मन्त्रः
राथ॑न्तरो॒ वा ऐ᳚न्द्रवाय॒वः । राथ॑न्तरम् पञ्च॒ममहः॑ ।  
#### टीका
6राथन्तरो वा ऐन्द्रवायवः, द्वयोरपि प्राथम्यात्, साहचर्या- च्च । राथन्तरं पञ्चममहः रथन्तरप्रधानत्वात् ।

### मन्त्रः
तस्मा᳚त् पञ्च॒मेऽहन्नै॑न्द्र॒वा॒य॒वो गृ॑ह्यते ।  
स्व ए॒वैन॑म् आ॒यत॑ने गृह्णाति ।  
#### टीका
तस्मादित्यादि । गतम् ॥ +++(विस्तृतव्याख्यानमन्यत्र मृग्यम्)+++


### संयुक्तमन्त्रः
बार्‌ह॑तो॒ वै शु॒क्रो बार्‌ह॑तꣳ ष॒ष्ठमह॒स्तस्मा᳚थ्ष॒ष्ठेऽह॑ञ्छु॒क्रो गृ॑ह्यते॒ स्व ए॒वैन॑मा॒यत॑ने गृह्णाति

### मन्त्रः
बार्‌ह॑तो॒ वै शु॒क्रः । बार्‌ह॑तꣳ ष॒ष्ठमहः॑ ।  
तस्मा᳚थ्ष॒ष्ठेऽह॑ञ् छु॒क्रो गृ॑ह्यते ।  
स्व ए॒वैन॑म् आ॒यत॑ने गृह्णाति ।  
#### टीका
7बार्हतः शुक्रः, बृहद्भक्तित्वात् । बार्हतं षष्ठमहः, क्रमात् । तस्मादित्यादि । स्व एव बार्हते एनं गृह्णाति ॥


### संयुक्तमन्त्र
ए॒तद्वै
द्वि॒तीयँ॑य्य॒ज्ञमा॑प॒द्यच्छन्दाꣳ॑स्या॒प्नोति॒ यच्छु॒क्रश्श्वो गृ॒ह्यते॒ यत्रै॒व य॒ज्ञमदृ॑श॒न्तत॑ ए॒वैन॒म्पुन॒ᳶ प्र यु॑ङ्क्ते

### मन्त्रः
ए॒तद्वै द्वि॒तीयँ॑य् य॒ज्ञमा॑पद् , यच् छन्दाꣳ॑स्या॒प्नोति॑ ।  
यच्छु॒क्रश् श्वो गृ॒ह्यते॒ ,
यत्रै॒व य॒ज्ञमदृ॑शन् , तत॑ ए॒वैन॒म् पुन॒ᳶ प्र यु॑ङ्क्ते ।  
####
8एतद्वा इत्यादि ॥ द्वितीयं त्रिरात्रं यज्ञं शुक्राग्रतावत् अहरापत् छन्दांसि बृहत्यन्तानि । यच्छुक्र इत्यादि । गतम् ॥


### संयुक्तमन्त्रः
त्रि॒ष्टुङ्मु॑खो॒ वै तृ॒तीय॑स्त्रिरा॒त्रस्त्रैष्टु॑भः [29]  
शु॒क्रो यथ्स॑प्त॒मेऽह॑ञ्छु॒क्रो गृ॒ह्यते॒ स्व ए॒वैन॑मा॒यत॑ने गृह्णा॒त्यथो॒ स्वमे॒व छन्दोऽनु॑ प॒र्याव॑र्तन्ते॒

### मन्त्रः
त्रि॒ष्टुङ् मु॑खो॒ वै तृ॒तीय॑स् त्रिरा॒त्रः ।  
त्रैष्टु॑भश् शु॒क्रः (29)।  
यथ्स॑प्त॒मे ऽह॑ञ्छु॒क्रो गृ॒ह्यते॒ ,
स्व ए॒वैन॑मा॒यत॑ने गृह्णाति ।  
अथो॒ स्वमे॒व छन्दोऽनु॑ प॒र्याव॑र्तन्ते ।  
#### टीका
9त्रिष्टुङ्मुख इति ॥ त्रिष्टुग्वाक्प्राणसंबन्धित्वात् तृतीयत्रिरात्र संबन्धिनामह्नाम् । त्रैष्टुभः शुक्रः, द्वितीयत्वाद्द्वयोः । यत्सप्तमेऽहन्नित्यादि । तृतीयं त्रिरात्रं यज्ञम् । छन्दांसीत्यादि । गतम् ॥



### संयुक्तमन्त्रः
वाग्वा आ᳚ग्रय॒णो वाग॑ष्ट॒ममह॒स्तस्मा॑दष्ट॒मेऽह॑न्नाग्रय॒णो गृ॑ह्यते॒ स्व ए॒वैन॑मा॒यत॑ने गृह्णाति

### मन्त्रः
वाग्वा आ᳚ग्रय॒णः। वाग॑ष्ट॒ममहः ।  
तस्मा॑द् अष्ट॒मे ऽह॑न्नाग्रय॒णो गृ॑ह्यते ।  
स्व ए॒वैन॑मा॒यत॑ने गृह्णाति ।  
### टीका
10वाग्वा इति ॥ +++(व्याख्यानमन्यत्र मृग्यम्)+++


### संयुक्तमन्त्रः
प्रा॒णो वा ऐ᳚न्द्रवाय॒वᳶ प्रा॒णो न॑व॒ममह॒स्तस्मा᳚न्नव॒मेऽह॑न्नैन्द्रवाय॒वो गृ॑ह्यते॒ स्व ए॒वैन॑मा॒यत॑ने गृह्णात्

### मन्त्रः
प्रा॒णो वा ऐ᳚न्द्रवाय॒वः ।  
प्रा॒णो न॑व॒ममहः॑ ।  

तस्मा᳚न् नव॒मेऽह॑न्नैन्द्रवाय॒वो गृ॑ह्यते ।  
स्व ए॒वैन॑मा॒यत॑ने गृह्णाति ।  

#### टीका
11प्राण ऐन्द्रवायवः, तत्संबन्धात्प्राणो नवममहः, नवमत्वान्वयात्, प्राणानां च नवत्वान्वयात् ॥


### संयुक्तमन्त्रः
ए॒तत् [30]  
वै तृ॒तीयँ॑य्य॒ज्ञमा॑प॒द्यच्छन्दाꣳ॑स्या॒प्नोति॒ यदै᳚न्द्रवाय॒वश्श्वो गृ॒ह्यते॒ यत्रै॒व य॒ज्ञमदृ॑श॒न्तत॑ ए॒वैन॒म्पुन॒ᳶ प्र यु॒ङ्क्तेऽथो॒ स्वमे॒व छन्दोऽनु॑ प॒र्याव॑र्तन्ते

### मन्त्रः
ए॒तद् वै तृ॒तीयँ॑य् य॒ज्ञमा॑पद् यच् छन्दाꣳ॑स्या॒प्नोति॑ ।[30]  
यद् ऐ᳚न्द्रवाय॒वश् श्वो गृ॒ह्यते॒ , यत्रै॒व य॒ज्ञमदृ॑श॒न् ,
तत॑ ए॒वैन॒म् पुन॒ᳶ प्र यु॒ङ्क्ते ।  
अथो॒ स्वमे॒व छन्दोऽनु॑ प॒र्याव॑र्तन्ते ।  
#### टीका
12एतद्वा इत्यादि ॥ तृतीयं त्रिरात्रम् । छन्दांसीत्यादि । गतम् ॥ +++(विस्तृतव्याख्यानमन्यत्र मृग्यम्)+++


### संयुक्तमन्त्रः
प॒थो वा ए॒तेऽध्यप॑थेन यन्ति॒ ये᳚ऽन्येनै᳚न्द्रवाय॒वात् प्र॑ति॒पद्य॒न्तेऽन्त॒ᳵ खलु॒ वा ए॒ष य॒ज्ञस्य॒ यद्द॑श॒ममह॑र्दश॒मेऽह॑न्नैन्द्रवाय॒वो गृ॑ह्यते य॒ज्ञस्य॑ [31]  
ए॒वान्त॑ङ्ग॒त्वाप॑था॒त्पन्था॒मपि॑ य॒न्त्यथो॒ यथा॒ वही॑यसा प्रति॒सारँ॒व्वह॑न्ति ता॒दृगे॒व तच्


### मन्त्रः
प॒थो वा ए॒ते ऽध्यप॑थेन यन्ति॒ , ये᳚ऽन्येनै᳚न्द्रवाय॒वात् प्र॑ति॒पद्य॑न्ते ।  
#### टीका
13पथो वा इत्यादि ॥ एते खलु पथः मार्गादपेत्य अपथेन गच्छन्ति ये अन्येन ऐन्द्रवायवात् प्रतिपद्यन्ते, अस्य प्रकृतौ प्रज्ञातत्वात् ।

### मन्त्रः
अन्त॒ᳵ खलु॒ वा ए॒ष य॒ज्ञस्य॒ यद्द॑श॒ममहः॑  ।  
द॒श॒मे ऽह॑न्नैन्द्रवाय॒वो गृ॑ह्यते ।  
य॒ज्ञस्यै॒वान्त॑ङ् ग॒त्वा ऽप॑था॒त् पन्था॒मपि॑ य॒न्ति ।  
#### टीका
अन्त इत्यादि । यज्ञान्ते ऐन्द्रवायवान्वये यज्ञस्य सम्यक् निर्वृत्त्या अपथात् पन्थानमेव प्रतिपद्यन्ते । द्वितीयायामपि व्यत्ययेनात्वम् ।

### मन्त्रः
अथो॒ यथा॒ वही॑यसा प्रति॒सारँ॒व् वह॑न्ति ,
ता॒दृगे॒व तत् ।  
### टीका
अथो अपिच यथा वहीयसा वोढृतरणे अनडुहा प्रतिसारं वरिष्ठद्रव्यं वहन्ति तादृक् तद्दशमं वरिष्ठतमं वोढृतरेण ऐन्द्रवायवेन वहन्ति । वोढृशब्दात् 'तुश्छन्दसि' इतीयसुन्, 'तुरिष्ठेमेयस्सु' इति तृशब्दलोपः ॥


### संयुक्तमन्त्रः
छन्दाꣳ॑स्य॒न्यो᳚न्यस्य॑ लो॒कम॒भ्य॑ध्याय॒न्तान्ये॒तेनै॒व दे॒वा व्य॑वाहयन्नैन्द्रवाय॒वस्य॒ वा ए॒तदा॒यत॑नँ॒य्यच्च॑तु॒र्थमह॒स्तस्मि॑न्नाग्रय॒णो गृ॑ह्यते॒ तस्मा॑दाग्रय॒णस्या॒यत॑ने नव॒मेऽह॑न्नैन्द्रवाय॒वो गृ॑ह्यते शु॒क्रस्य॒ वा ए॒तदा॒यत॑नँ॒य्यत्प॑ञ्च॒मम् [32]  
अह॒स्तस्मि॑न्नैन्द्रवाय॒वो गृ॑ह्यते॒ तस्मा॑दैन्द्रवाय॒वस्या॒यत॑ने सप्त॒मेऽह॑ञ्छु॒क्रो गृ॑ह्यत आग्रय॒णस्य॒ वा ए॒तदा॒यत॑नँ॒य्यथ्ष॒ष्ठमह॒स्तस्मि॑ञ्छु॒क्रो गृ॑ह्यते॒ तस्मा᳚च्छु॒क्रस्या॒यत॑नेऽष्ट॒मेऽह॑न्नाग्रय॒णो गृ॑ह्यते॒

### मन्त्रः
छन्दाꣳ॑स्य॒न्यो᳚न्यस्य॑ लो॒कम॒भ्य॑ध्यायन् ।  
तान्ये॒तेनै॒व दे॒वा व्य॑वाहयन् ।  
#### टीका
14इदानीं तेषां विवहनक्रमं दर्शयति - छन्द्रांसीत्यादि ॥ अन्यः अन्यस्य लोकं स्थान अभ्यध्यायन् कथं नामेनं गछेमेति । कर्मव्यतिहारे सर्वनाम्नो द्वे भवतः । असमासपक्षे प्रथमैकवचनं च पूर्वपदस्य । अन्योन्यस्येत्यर्थः । तानि छन्दांसि देवाः एतेन वक्ष्यमाणेन क्रमेण व्यवाहयन् व्यत्यासेन प्रापयत् स्थानानि ।

### मन्त्रः
ऐ॒न्द्र॒वा॒य॒वस्य वा ए॒तदा॒यत॑नँ॒य् यच् च॑तु॒र्थमहः॑ ।  
तस्मि॑न्नाग्रय॒णो गृ॑ह्यते ।  
तस्मा॑दाग्रय॒णस्या॒यत॑ने नव॒मेऽह॑न्नैन्द्रवाय॒वो गृ॑ह्यते ।  
#### टीका
कथमित्याह - ऐन्द्रवायवस्येत्यादि । ऐन्द्रवायवस्य चतुर्थमहः आयतनं स्थानं अव्यूढे ऐन्द्रवायवशुक्राग्रयणानां पुनःपुनः प्रवृत्तेः । तस्मिन् चतुर्थेऽहनि आग्रयणो गृह्यते । व्यूढे तच्च प्रदर्शितम् । तस्मात् स्वस्थानापहारिणः आग्रयणस्य स्थाने नवमे अहनि ऐन्द्रवायवो गृह्यते ।

### मन्त्रः
शु॒क्रस्य॒ वा ए॒तदा॒यत॑नँ॒य् यत्प॑ञ्च॒ममहः॑  [32]  ।  
तस्मि॑न्नैन्द्रवाय॒वो गृ॑ह्यते ।
तस्मा॑दैन्द्रवाय॒वस्या॒यत॑ने सप्त॒मेऽह॑ञ्छु॒क्रो गृ॑ह्यते ।  

आ॒ग्र॒य॒णस्य॒ वा ए॒तदा॒यत॑नँ॒य् यथ्ष॒ष्ठमहः॑।  
तस्मि॑ञ् छु॒क्रो गृ॑ह्यते ।  
तस्मा᳚च् छु॒क्रस्या॒यत॑ने ऽष्ट॒मे ऽह॑न्नाग्रय॒णो गृ॑ह्यते ।  

#### टीका
एतेनैव शुक्रस्य वा एतदित्यादि व्याख्यातम् । तत्र प्रथमं शुक्रैन्द्रवायवयोः, तत आग्रयणशुक्रयोः ॥

### संयुक्तमन्त्रः
छन्दाꣳ॑स्ये॒व तद्वि वा॑हयति॒ प्र वस्य॑सो विवा॒हमा᳚प्नोति॒ य ए॒वँव्वेदाथो॑ दे॒वता᳚भ्य ए॒व य॒ज्ञे सँ॒व्विद॑न्दधाति॒ तस्मा॑दि॒दमन्यो᳚न्यस्मै॑ ददाति ॥ [33]  

### मन्त्रः
छन्दाꣳ॑स्ये॒व तद्वि वा॑हयति ।  
प्र वस्य॑सो विवा॒हम् आ᳚प्नोति॒ , य ए॒वँव् वेद॑ ।  
#### टीका
15छन्दांस्येवेत्यादि ॥ तत् तथा कुर्वन् छन्दांस्येव विवाहयति परस्परेणाभिसंबन्धीनि करोति, तत्प्रधानत्वादह्नाम् । एवं छन्दसां विवहनस्य वेदिता वस्यसः प्रकृष्टात्कुलात् विवाहं प्राप्तोति दारिकां परिणयति । वसुमच्छब्दादीयसुनि 'विन्मतोर्लुक्' इति लुक् । टिलोपं छान्दसः प्रत्ययादेर्लोपः ।

### मन्त्रः
अथो॑ दे॒वता᳚भ्य ए॒व य॒ज्ञे सँ॒व्विद॑न् दधाति ।  
तस्मा॑द् इ॒दम् अन्यो᳚न्यस्मै॑ ददाति ॥ [33]  
#### टीका
अथो अपिच देवार्थं यज्ञे यज्ञनिर्वृत्तये संविदं दधाति संधारयति व्यूढं यज्ञं निर्वर्तयिष्यामीति । तस्मादिदं अनेन क्रमेण छन्दांसि अन्योन्यस्मै ददाति अन्यच्छन्दसः स्थानमन्यस्मै ददाति, अन्यदपि चान्यस्मै । पूर्ववद्द्विर्वचनादि । यद्वा - तस्मादन्यः पुरुषः अन्यस्मै अन्यगोत्राय स्वदारिकां करोति यस्मादेवं छन्दांसि अन्योन्यस्मै स्वस्थानं प्रादुरिति । इदमिति सामान्येन लोकप्रसिद्धिं दर्शयति । इदमेव विवहन प्रतिपादनं लिङ्गं समू[अव्यू]ढो व्यूढस्य प्रकृतिरिति । असत्यां हि तस्यां ऐन्द्रवायवस्य वा इत्याद्यघटमानं स्यात्, न हि कस्य चित् किञ्चित्स्थानं नियतं स्यात् ॥


इति सप्तमे द्वितीये अष्टमोऽनुवाकः ॥


## अनुवाकः ९  द्वादशरात्रप्रधानविधिः

### संयुक्तमन्त्रः
प्र॒जाप॑तिरकामयत॒ प्र जा॑ये॒येति॒ स ए॒तन्द्वा॑दशरा॒त्रम॑पश्य॒त्तमाह॑र॒त्तेना॑यजत॒ ततो॒ वै स प्राजा॑यत॒ यᳵ का॒मये॑त॒ प्र जा॑ये॒येति॒ स द्वा॑दशरा॒त्रेण॑ यजेत॒ प्रैव जा॑यते ब्रह्मवा॒दिनो॑ वदन्त्यग्निष्टो॒मप्रा॑यणा य॒ज्ञा अथ॒ कस्मा॑दतिरा॒त्रᳶ पूर्व॒ᳶ प्र यु॑ज्यत॒ इति॒ चख्षु॑षी॒ वा ए॒ते य॒ज्ञस्य॒ यद॑तिरा॒त्रौ क॒नीनि॑के अग्निष्टो॒मौ यत् [34]  
अ॒ग्नि॒ष्टो॒मम्पूर्व॑म्प्रयुञ्जी॒रन्ब॑हि॒र्धा क॒नीनि॑के दध्यु॒स्तस्मा॑दतिरा॒त्रᳶ पूर्व॒ᳶ प्र यु॑ज्यते॒ चख्षु॑षी ए॒व य॒ज्ञे धि॒त्वा म॑ध्य॒तᳵ क॒नीनि॑के॒ प्रति॑ दधति॒

### मन्त्रः
प्र॒जाप॑तिर् अकामयत॒ - प्र जा॑ये॒येति॑ ।  
स ए॒तन् द्वा॑दशरा॒त्रम् अ॑पश्य॒त् । तमाह॑रत् ।  
तेना॑यजत । ततो॒ वै स प्राजा॑यत ।  
यᳵ का॒मये॑त॒ - प्र जा॑ये॒येति॑ ।  
स द्वा॑दशरा॒त्रेण॑ यजेत । प्रैव जा॑यते ।  
ब्र॒ह्म॒वा॒दिनो॑ वदन्त्य् - अग्निष्टो॒मप्रा॑यणा य॒ज्ञा , अथ॒ कस्मा॑दतिरा॒त्रᳶ पूर्व॒ᳶ प्र यु॑ज्यत॒ इति॑ ।  
#### टीका
1इदानीं द्वादशाहो विधीयते - प्रजापतिरित्यादि ॥ गतम् । ब्रह्मवादिन इत्यादि । अग्निष्टोमप्रायणाः यज्ञाः अग्निष्टोमारम्भणा भवन्ति सर्वे संगताः, अथ कस्मात्कारणात् तत्र द्वादशाहे अतिरात्रः पूर्वः प्रयुज्यते इति ब्रह्मवादिनः पर्यनुयोगं कुर्वन्ति ।

### मन्त्रः
चख्षु॑षी॒ वा ए॒ते य॒ज्ञस्य॑ । यद॑तिरा॒त्रौ क॒नीनि॑के अग्निष्टो॒मौ ।
#### टीका
तत्रैवं ब्रूयादित्याह - चक्षुषी वा इत्यादि । यज्ञस्य चक्षुस्स्थानीयौ अतिरात्रौ । कनीनिका चक्षुस्स्थं कृष्णमण्डलं, तत्स्थानीयावग्निष्टोमौ यज्ञस्य ।

### मन्त्रः
यद॑ग्निष्टो॒मम् पूर्व॑म् प्रयुञ्जी॒रन्
ब॑हि॒र्धा क॒नीनि॑के दध्युः ।  
#### टीका
तथा सति यद्यग्निष्टोमं पूर्वं प्रयुञ्जीरन् बहिर्धा चक्षुषः बहिः कनीनिके दध्युः स्थापयेयुः । छान्दसो धाप्रत्ययः ।

### मन्त्रः
तस्मा॑दतिरा॒त्रᳶ पूर्व॒ᳶ प्र यु॑ज्यते ।  
चख्षु॑षी ए॒व य॒ज्ञे धि॒त्वा म॑ध्य॒तᳵ क॒नीनि॑के॒ प्रति॑ दधति ।  
#### टीका
तस्मादतिरात्र एव प्रथमः प्रयोक्तव्य इति । एवं हि सति चक्षुषी यज्ञे धित्वा स्थापयित्वा अविनष्टे कृत्वा । विपर्यये हि चक्षुरेव न स्यादिति । धारणेन ततस्तयोः चक्षुषोर्मध्यतः कनीनिके प्रतिदधति प्रतिष्ठापयन्ति ॥


### संयुक्तमन्त्रः
यो वै गा॑य॒त्रीञ्ज्योति॑ᳶपख्षाँ॒व्वेद॒ ज्योति॑षा भा॒सा सु॑व॒र्गँल्लो॒कमे॑ति॒ याव॑ग्निष्टो॒मौ तौ प॒ख्षौ येऽन्त॑रे॒ऽष्टावु॒क्थ्याः᳚ स आ॒त्मैषा वै गा॑य॒त्री ज्योति॑ᳶपख्षा॒ य ए॒वँव्वेद॒ ज्योति॑षा भा॒सा सु॑व॒र्गँल्लो॒कम् [35]  
ए॒ति॒


### मन्त्रः
यो वै गा॑य॒त्रीञ् ज्योति॑ᳶपख्षाँ॒व् वेद॒ , ज्योति॑षा भा॒सा सु॑व॒र्गँल् लो॒कमे॑ति ।  
#### टीका
2यो वै गायत्रीमित्यादि ॥ ज्योतिःपक्षां ज्योतिष्टोमपक्षां पक्षिरूपां गायत्रीं यो वेद स ज्योतिषा द्योतमानया भासा स्वर्गं गच्छति ।

### मन्त्रः
याव॑ग्निष्टो॒मौ, तौ प॒ख्षौ । येऽन्त॑रे॒ऽष्टावु॒क्थ्याः᳚ स आ॒त्मा ।  
#### टीका
तमेव दर्शयति - यावग्निष्टोमौ दशरात्रस्याद्यन्तौ तावस्याः पक्षौ, ये मध्यस्थिताः अष्टावुक्थ्याः सोस्या आत्मा ।

### मन्त्रः
एषा वै गा॑य॒त्री, ज्योति॑ᳶपख्षा ।  
य ए॒वँव् वेद॒
ज्योति॑षा भा॒सा सु॑व॒र्गँल् लो॒कमे॑ति (35)।  
#### टीका
एषेत्यादि । गतम् । अस्याश्चक्षुषी अतिरात्रावित्युक्तमेव ॥

### संयुक्तमन्त्रः
प्र॒जाप॑तिर्वा ए॒ष द्वा॑दश॒धा विहि॑तो॒ यद्द्वा॑दशरा॒त्रो याव॑तिरा॒त्रौ तौ प॒ख्षौ येऽन्त॑रे॒ऽष्टावु॒क्थ्याः᳚ स आ॒त्मा

### मन्त्रः
प्र॒जाप॑तिर्वा ए॒ष द्वा॑दश॒धा विहि॑तो यद् द्वा॑दशरा॒त्रः ।  
याव॑तिरा॒त्रौ तौ प॒ख्षौ । येऽन्त॑रे॒ऽष्टावु॒क्थ्याः᳚, स आ॒त्मा ।  
#### टीका
3एवं गायत्र्याः पक्षित्वेन रूपणं सिद्धम् । अस्यास्सोमाहरणादौ पक्षित्वमिति तद्रूपो द्वादशाहो रूपितः । इदानीं प्रजापतित्वेन रूप्यते - प्रजापतिर्वा इत्यादि ॥ द्वादशधा द्वादशात्मा विवक्षितः । तस्यातिरात्रौ पक्षो, पार्श्वे अन्तस्स्थिता अष्टावुक्थ्या आत्मा, सकनीनिके अस्य चक्षुषी उक्ते ॥


### संयुक्तमन्त्रः
प्र॒जाप॑तिर्वावैष सन्थ्सद्ध॒ वै स॒त्त्रेण॑ स्पृणोति प्रा॒णा वै सत्प्रा॒णाने॒व स्पृ॑णोति॒

### मन्त्रः
प्र॒जाप॑तिर्वावैष सन्थ् - सद्ध॒ वै स॒त्त्रेण॑ स्पृणोति ।  
#### टीका
4प्रजापतिर्वावेत्यादि ॥ एष द्वादशाहेन यष्टा प्रजापतिरेव सन् प्रकृष्टं प्रशस्तं अविनाशं कलं सत्रेणानेन स्पृणोति लभते । स्पृ प्रीत्यादौ, सोवादिकः ।

### मन्त्रः
प्रा॒णा वै सत् । प्रा॒णाने॒व स्पृ॑णोति ।  
#### टीका
किं च - प्राणा एव स्वयं सत्फलं तस्मात्प्राणानेव स्पृणोति ॥


### संयुक्तमन्त्रः
सर्वा॑साँ॒व्वा ए॒ते प्र॒जाना᳚म्प्रा॒णैरा॑सते॒ ये स॒त्त्रमास॑ते॒ तस्मा᳚त्पृच्छन्ति॒ किमे॒ते स॒त्त्रिण॒ इति॑ प्रि॒यᳶ प्र॒जाना॒मुत्थि॑तो भवति॒ य ए॒वँव्वेद॑ ॥ [36]  

### मन्त्रः
सर्वा॑साँ॒व् वा ए॒ते प्र॒जाना᳚म् प्रा॒णैरा॑सते॒ ,
ये स॒त्त्रमास॑ते ।  
#### टीका
5सर्वासामित्यादि ॥ एते हि सत्रिणः सर्वासां प्रजानां प्राणैस्सहासते प्राणान् रक्षन्त आसते तस्मात्प्राणान् स्पृणोति प्रीणयतीति । तस्मादेव च पृच्छन्ति लौकिकान्तस्स्तुष्टाः किमेते सत्रिणः ये प्रजानां प्राणान् स्पृण्वन्ति अहो महाभाग्यमेतेषां धिगस्मानितीति भावः । एवं वेदिता प्रजानां प्रियश्च भवति । उत्थितः लोकेषु पूजितश्च भवति । एवं प्रशस्तत्वाद्द्वादशाहेन यजेतेति विधिः । अन्ये तु अन्यथा वर्णयन्ति - स्पृणोतिः हिंसाकर्मा, व्यत्ययेन श्नुः । प्रजापतिरेव सन् एष यजमानः सत्फलं सत्रासनेन स्पृणोति हिनस्ति, प्राणांश्च स्पृणोत्येव तस्मात्सर्वासां प्रजानां प्राणैरेते आसते न केवलमात्मीयैरेव सत्रमासते ये मूर्खाः सत्रासनं कुर्वन्ति । यद्वा - विरुद्धमाचरन्नुच्यते प्राणैस्संक्रीडतीति । एवमेते प्रजानां प्राणविनाशार्थमासते इति ।

### मन्त्रः
तस्मा᳚त् पृच्छन्ति॒ , "किमे॒ते स॒त्त्रिण॒ इति॑ "।  
प्रि॒यᳶ प्र॒जाना॒म् उत्थि॑तो भवति॒ ,  य ए॒वँव् वेद॑ ॥ [36]
#### टीका
तस्मात्पृच्छन्ति लौकिकाः जुगुप्समानाः किमेते सत्रिण इति, अहो मौर्ख्यमेषां ये विनाशहेतुं कुर्वन्ति धिगेतान् जितमस्माभिरिति । एवं विदित्वा य उत्थितः सत्राद्भवति सत्रासनं जहाति स प्रजानां प्रियो भवति अनिष्टव्यावृत्तेः । तस्मात्सत्रेण द्वादशाहेन यष्टव्यमित्यत्रैव योज्यम् । सत्रादुत्थितः प्रजानां प्रियो भवतीति य एवं वेद सोऽपि प्रियो भवति प्रजानाम् ॥

इति सप्तमे द्वितीये नवमोनुवाकः ॥


## अनुवाकः १० तदीयकतिपयगुणविधयः

### संयुक्तमन्त्रः
न वा ए॒षो᳚ऽन्यतो॑वैश्वानरस्सुव॒र्गाय॑ लो॒काय॒ प्राभ॑वदू॒र्ध्वो ह॒ वा ए॒ष आत॑त आसी॒त्ते दे॒वा ए॒तँव्वै᳚श्वान॒रम्पर्यौ॑हन्थ्सुव॒र्गस्य॑ लो॒कस्य॒ प्रभू᳚त्यै

### मन्त्रः
न वा ए॒षो᳚ऽन्यतो॑वैश्वानरस् सुव॒र्गाय॑ लो॒काय॒ प्राभ॑वत् ।  
ऊ॒र्ध्वो ह॒ वा ए॒ष आत॑त आसीत् ।  
#### टीका
1पुनरपि द्वादशाह एव गुणविधयः क्रियन्ते - न वा एष इत्यादि ॥ एष द्वादशाहः अन्यतो वैश्वानरः, एकतोऽतिरात्रः । आदावेवातिरात्रवान् सुवर्गाय लोकाय न प्राभवत् स्वर्गं प्रापयितुं न समर्थोऽभवत् । कुत इत्याह - एष हि स्वर्गः ऊर्ध्व आततः विस्तीर्णः आस्तर्णिः आसीत् तस्माद्यावत्स्वर्गप्रापणाय पर्याप्तो नाभवत् ।

### मन्त्रः
ते दे॒वा ए॒तँव् वै᳚श्वान॒रम् पर्यौ॑हन्थ् ,
सुव॒र्गस्य॑ लो॒कस्य॒ प्रभू᳚त्यै ।  
#### टीका
ततः ते देवाः द्वादशाहं तथा दृष्टवन्तः । एतमेव वैश्वानरं पर्यौहन् परित आदावन्ते चानयन् । ततोसौ महत्त्वात् स्वर्गस्य प्रभूत्यै प्रभूतये यावत्स्वर्गं प्रापयितुं प्रभुरभवत् ॥



### संयुक्तमन्त्रः
ऋ॒तवो॒ वा ए॒तेन॑ प्र॒जाप॑तिमयाजय॒न्तेष्वा᳚र्ध्नो॒दधि॒ तत्

### मन्त्रः
ऋ॒तवो॒ वा ए॒तेन॑ प्र॒जाप॑तिमयाजयन् ।  
तेष्वा᳚र्ध्नो॒दधि॒ तत् ।  
#### टीका
2ऋतवो वा इत्यादि ॥ एतेन द्वादशाहेन पूर्वं ऋतवः ऋत्विजो भूत्वा प्रजापतिमयाजयन् । ततः तत्तस्मात् तेन कर्मणा वा तेषु निमित्तभूतेषु प्रजापतिरधिकं आर्ध्नोत् ॥

### संयुक्तमन्त्रः
ऋ॒ध्नोति॑ ह॒ वा ऋ॒त्विख्षु॒ य ए॒वँव्वि॒द्वान्द्वा॑दशा॒हेन॒ यज॑ते॒

### मन्त्रः
ऋ॒ध्नोति॑ ह॒ वा ऋ॒त्विख्षु॒ ,
य ए॒वँव् वि॒द्वान् द्वा॑दशा॒हेन॒ यज॑ते ।  
#### टीका
3ऋध्नोतीत्यादि ॥ तस्मादेवं विदित्वा द्वादशाहेन यष्टा ऋत्विक्षु निमित्तेषु ऋध्नोत्येव ॥


### संयुक्तमन्त्रः
ते᳚ऽस्मिन्नैच्छन्त॒ स रस॒मह॑ वस॒न्ताय॒ प्राय॑च्छत् [37]  
यव॑ङ्ग्री॒ष्मायौष॑धीर्व॒र्‌षाभ्यो᳚ व्री॒हीञ्छ॒रदे॑ माषति॒लौ हे॑मन्तशिशि॒राभ्या॒न्

### मन्त्रः
ते᳚ऽस्मिन्नैच्छन्त ।  
स रस॒मह॑ वस॒न्ताय॒ प्राय॑च्छत् [37] ।  
यव॑ङ्ग्री॒ष्मायौष॑धीर् व॒र्‌षाभ्यो᳚ , व्री॒हीञ्छ॒रदे॑, माषति॒लौ हे॑मन्तशिशि॒राभ्या᳚म्।

#### टीका
4त इत्यादि ॥ ततस्ते ऋतवः अस्मिन् प्रजापतौ ऐच्छन्त दक्षिणामलिप्सन्त । स च प्रजापतिः अनन्तरं वसन्ताय रसं मध्वादि प्रायच्छत् पुष्पादिसम्बन्धेन मधुमानभूत् वसन्त: । यवं ग्रीष्मायेत्यादि । गतम् ॥

### संयुक्तमन्त्रः
तेनेन्द्र॑म्प्र॒जाप॑तिरयाजय॒त्ततो॒ वा इन्द्र॒ इन्द्रो॑ऽभव॒त्तस्मा॑दाहुरानुजाव॒रस्य॑ य॒ज्ञ इति॒ स ह्ये॑तेनाग्रेऽय॑जत

### मन्त्रः
तेनेन्द्र॑म् प्र॒जाप॑तिरयाजयत् ।  
ततो॒ वा इन्द्र॒ इन्द्रो॑ऽभवत् ।  
तस्मा॑दाहुर् - "आ॒नुजाव॒रस्य॑ य॒ज्ञ" इति॑ ।  
स ह्ये॑तेनाग्रे ऽय॑जत ।  
#### टीका
5तेनेन्द्रमित्यादि ॥ इन्द्रमनुजावरं प्रजापतिरयाजयत्, तत इन्द्र इन्द्रोऽभवत् अनुजावरत्वमपास्य प्रागिवेश्वरोऽभवत् । तस्मादाहुः आनुजावरस्य यज्ञ इति । य उत्कृष्टस्सन् अवरभावं गतः स एतेन यजेतेति, यस्मात्स तादृश इन्द्र एतेनाग्रे प्रथममयजत अनुजावरत्वनिवृत्तये, ईश्वरश्च संपन्न इति ॥


### संयुक्तमन्त्रः
ए॒ष ह॒ वै कु॒णप॑मत्ति॒ यस्स॒त्त्रे प्र॑तिगृ॒ह्णाति॑ पुरुषकुण॒पम॑श्वकुण॒पङ्गौर्वा अन्नँ॒य्येन॒ पात्रे॒णान्न॒म्बिभ्र॑ति॒ यत्तन्न नि॒र्णेनि॑जति॒ ततोऽधि॑ [38]  
मल॑ञ्जायत॒

### मन्त्रः
ए॒ष ह॒ वै कु॒णप॑म् अत्ति॒,
यस् स॒त्त्रे प्र॑तिगृ॒ह्णाति॑ ।  
#### टीका
6संप्रति अहीनयाजकदूषणेन अहीनमेव दूषयितुमाह- एष ह वा इत्यादि ॥ कुणपमत्ति मांसमत्ति, अकार्यं करोतीति यावत् यस्सत्रे अहस्समूहे प्रतिगृह्णाति याजयित्वा ।

### मन्त्रः
पु॒रु॒ष॒कु॒ण॒पम् अ॑श्वकुण॒पम् ।  
गौर्वा अन्न᳚म् ।  
#### टीका
कुणपं विशिनष्टि - पुरुषकुणपमित्यादि । पुरुषादिग्रहणेनाभक्ष्यत्वं दर्शयति । न मांसमात्रं, अपि तु पुरुषादिमांसमेवाभक्ष्यमत्तीति । गौर्वा अन्नमिति । गोशब्देन दक्षिणोच्यते । अन्नस्थानीया दक्षिणा, प्रतिग्रहीता तु पात्रस्थानीयः ।

### मन्त्रः
येन॒ पात्रे॒णान्न॒म् बिभ्र॑ति ।  
यत् तन्न नि॒र्णेनि॑जति । ततोऽधि॒ मल॑ञ्जायते ।[38]
#### टीका
तत्र येन पात्रोणान्नं बिभ्रति यदि तत्पात्रं न निर्णेनिजति न शोधयति । 'निजां त्रयाणां गुणः' इत्यभ्यासस्य गुणः । ततोधि मलं जायते तस्मात्पात्रस्थानीयः प्रतिग्रहीता अन्नस्थानीयया दक्षिणया मलिनो भवति । प्रतिग्राह्यविशेषेण पुरुषो दुष्यति अन्नविशेषेणेव पात्रं । तस्मात् नाहीने प्रतिग्राह्यमिति अहीनस्यैव निषेधः सत्रम प्रतिषिद्धमेवेति ।


### संयुक्तमन्त्रः
एक॑ ए॒व य॑जे॒तैको॒ हि प्र॒जाप॑ति॒रार्ध्नो॒द्

### मन्त्रः
एक॑ ए॒व य॑जेत ।  
एको॒ हि प्र॒जाप॑ति॒रार्ध्नो॑त् ।  
#### टीका
7इदानीं अहीनं विदधाति- एव यजेतेति ॥ अहीनमपि कुर्यादेवेत्यर्थः । समर्थयते - एको हीति । एको हि प्रजापतिः द्वादशाहेन ऋद्धिं गतः । स यद्येको यष्टा कथं सत्रं स्यात्? । अथ यद्यहीनो न कर्तव्य एव, कथमनेन प्रजापतिः ऋद्धः स्यात्, तस्मात् अहीनः कर्तव्य इति ॥


### संयुक्तमन्त्रः
द्वाद॑श॒ रात्री᳚र्दीख्षि॒तस्स्या॒द्द्वाद॑श॒ मासाः᳚ सँव्वथ्स॒रस्सँ॑व्वथ्स॒रᳶ प्र॒जाप॑तिᳶ प्र॒जाप॑ति॒र्वावैष

### मन्त्रः
द्वाद॑श॒ रात्री᳚र् दीख्षि॒तस् स्यात् ।  
द्वाद॑श॒ मासाः᳚ सँव्वथ्स॒रः ।  
सँ॑व्वथ्स॒रᳶ प्र॒जाप॑तिः,
प्र॒जाप॑ति॒र् वावैषः ।  
#### टीका
8अथ उभयसाधारणो विधिः - द्द्वादशरात्रीरित्मादि ॥ गतम् । प्रजापतिरेवैष यजमानः स्वयं तस्मात् द्वादशदीक्षा - इति ॥


### संयुक्तमन्त्रः
ए॒ष ह॒ त्वै जा॑यते॒ यस्तप॒सोऽधि॒ जाय॑ते चतु॒र्धा वा ए॒तास्ति॒स्रस्ति॑स्रो॒ रात्र॑यो॒ यद्द्वाद॑शोप॒सदो॒ याᳶ प्र॑थ॒मा य॒ज्ञन्ताभि॒स्सम्भ॑रति॒ या द्वि॒तीया॑ य॒ज्ञन्ताभि॒रा र॑भते [39]  
यास्तृ॒तीया॒ᳶ पात्रा॑णि॒ ताभि॒र्निर्णे॑निक्ते॒ याश्च॑तु॒र्थीरपि॒ ताभि॑रा॒त्मान॑मन्तर॒तश्शु॑न्धते॒

### मन्त्रः
ए॒ष ह॒ त्वै जा॑यते ।  
यस् तप॒सोऽधि॒ जाय॑ते ।  
#### टीका
9अथोपसदां विधिः - एष हेति ॥ एष एव जायते जातव्यपदेशमर्हति । कः? यस्तपसः उपसदो जायते ।

### मन्त्रः
चतु॒र्धा वा ए॒तास् ति॒स्रस् ति॑स्रो॒ रात्र॑यो॒
यद् द्वाद॑शोप॒सदः॑  ।  
याᳶ प्र॑थ॒मा य॒ज्ञन् ताभि॒स् सम्भ॑रति ।  
#### टीका
चतुर्धेत्यादि । द्वादशोपसदः चतुर्धा तिस्रो भवन्ति । तत्र याः प्रथमाः तिस्र उपसदः ताभिः यज्ञं संभरति तत्साधनान्यर्जयति ।

### मन्त्रः
या द्वि॒तीया॑ य॒ज्ञन्ताभि॒रा र॑भते [39]  ।  
यास् तृ॒तीया॒ᳶ पात्रा॑णि॒ ताभि॒र् निर्णे॑निक्ते ।  
याश्च॑तु॒र्थीरपि॒ ताभि॑रा॒त्मान॑म् अन्तर॒तश् शु॑न्धते ।  
#### टीका
द्वितीयाभिः तिसृभिः यज्ञमारभते । तृतीयाभिः पात्राणि शोधयति । चतुर्थीभिरपि आत्मानं शोधयति । यद्वा - चतुर्थीभिरात्मानमपि शोधयति अन्तरतः अन्ततः । आद्यादित्वात्तसिः । अवसानवचनोन्तरशब्दः; यथाऽऽहुः - 'अन्तरमवसानावधिपारिधानान्तर्धिभेदतादर्थ्ये' इत्यादि । ततश्चाहीनपक्षेऽपि तस्य शुद्धत्वात् तस्य प्रतिग्रहोपि न दोषायेति तदनुज्ञा ॥



### संयुक्तमन्त्रः
यो वा अ॑स्य प॒शुमत्ति॑ मा॒ꣳ॒सꣳ सो᳚ऽत्ति॒ यᳶ पु॑रो॒डाश॑म्म॒स्तिष्क॒ꣳ॒ स यᳶ प॑रिवा॒पम्पुरी॑ष॒ꣳ॒ स य आज्य॑म्म॒ज्जान॒ꣳ॒ स यस्सोमꣵ॒ स्वेद॒ꣳ॒ सोऽपि॑ ह॒ वा अ॑स्य शीर्‌ष॒ण्या॑ नि॒ष्पद॒ᳶ प्रति॑ गृह्णाति॒ यो द्वा॑दशा॒हे प्र॑तिगृ॒ह्णाति॒ तस्मा᳚द्द्वादशा॒हेन॒ न याज्य॑म्पा॒प्मनो॒ व्यावृ॑त्त्यै ॥ [40]  

### मन्त्रः
यो वा अ॑स्य प॒शुमत्ति॑ मा॒ꣳ॒सꣳ सो᳚ऽत्ति ।  
यᳶ पु॑रो॒डाश॑म् म॒स्तिष्क॒ꣳ॒ सः +++(अत्ति)+++ ।  
यᳶ प॑रिवा॒पम् पुरी॑ष॒ꣳ॒ सः +++(अत्ति)+++ ।  
य आज्य॑म् म॒ज्जान॒ꣳ॒ सः +++(अत्ति)+++ ।  
यस्सोमꣵ॒ स्वेद॒ꣳ॒ सः +++(अत्ति)+++ ।  
#### टीका
10पुनः दूषयति - यो वा अस्येत्यादि ॥ एवमहीनस्य विधिनिषधेपरंपरया सत्रस्य प्रशस्तताऽऽख्यायते । स चास्याहनिस्य पशुं पश्ववदानानि अत्ति न मांसमेव केवलमत्ति यजमानसंबन्धी यः पुरोडाशमत्तीत्वेव । मस्तिष्कं सः । अत्राप्यत्तीत्येव । मस्तिष्कः शिरोमांसः । यः परिवापं लाजानत्ति पुरीषं सोत्ति । यः आज्यमत्ति मज्जानं सोत्ति । यः सोममत्ति स्वेदमेव सोत्ति ।

### मन्त्रः
अपि॑ ह॒ वा अ॑स्य शीर्‌ष॒ण्या॑ नि॒ष्पद॒ᳶ प्रति॑ गृह्णाति॒ , यो द्वा॑दशा॒हे प्र॑तिगृ॒ह्णाति॑ ।  
तस्मा᳚द् द्वादशा॒हेन॒ न याज्य॑म् , पा॒प्मनो॒ व्यावृ॑त्त्यै ॥ [40]  
#### टीका
अपि च अस्य यजमानस्य शीर्षण्याः शिरसि भवाः निष्पदः निष्पद्यन्ते इति निष्पदः यूकादयः, ता एव प्रतिगृह्णाति यो द्वादशाहे गवादिदक्षिणां प्रतिगृह्णाति । तस्मात् द्वादशाहेन न याज्यम् । ऋत्विक्त्वमिदं निषिध्यते इत्येके । अहीनस्य निषेध इत्यन्ये । यजेर्ण्यन्तात् अचो यत् । 'यतोऽनावः' इत्याद्युदात्तत्वम् । पाप्मनो व्यावृत्त्यै पृथग्भावार्थम् । 'तादौ च' इत्यनन्तरस्य गतेः प्रकृतिस्वरत्वम् ॥

इति सप्तमे द्वितीये दशमोनुवाकः ॥


## अनुवाकः ११ अश्वमेधाङ्गरात्रिहोममन्त्राः सङ्ख्यादेवताकाः १

### संयुक्तमन्त्रः
एक॑स्मै॒ स्वाहा॒ द्वाभ्या॒ꣳ॒ स्वाहा᳚ त्रि॒भ्यस्स्वाहा॑ च॒तुर्भ्य॒स्स्वाहा॑ प॒ञ्चभ्य॒स्स्वाहा॑ ष॒ड्भ्यस्स्वाहा॑ स॒प्तभ्य॒स्स्वाहा᳚ऽष्टा॒भ्यस्स्वाहा॑ न॒वभ्य॒स्स्वाहा॑ द॒शभ्य॒स्स्वाहै॑काद॒शभ्य॒स्स्वाहा᳚ द्वाद॒शभ्य॒स्स्वाहा᳚ त्रयोद॒शभ्य॒स्स्वाहा॑ चतुर्द॒शभ्य॒स्स्वाहा॑ पञ्चद॒शभ्य॒स्स्वाहा॑ षोड॒शभ्य॒स्स्वाहा॑ सप्तद॒शभ्य॒स्स्वाहा᳚ऽष्टाद॒शभ्य॒स्स्वाहैका॒न्न विꣳ॑श॒त्यै स्वाहा॒ नव॑विꣳशत्यै॒ स्वाहैका॒न्न च॑त्वारि॒ꣳ॒शते॒ स्वाहा॒ नव॑चत्वारिꣳशते॒ स्वाहैका॒न्न ष॒ष्ट्यै स्वाहा॒ नव॑षष्ट्यै॒ स्वाहैका॒न्नाशी॒त्यै स्वाहा॒ नवा॑शीत्यै॒ स्वाहैका॒न्न श॒ताय॒ स्वाहा॑ श॒ताय॒ स्वाहा॒ द्वाभ्याꣳ॑ श॒ताभ्या॒ꣳ॒ स्वाहा॒ सर्व॑स्मै॒ स्वाहा᳚ ॥ [41]  

### मन्त्रः
एक॑स्मै॒ स्वाहा᳚ । द्वाभ्या॒ꣳ॒ स्वाहा᳚ ।  
त्रि॒भ्यस् स्वाहा᳚ । च॒तुर्भ्य॒स् स्वाहा᳚ ।  
प॒ञ्चभ्य॒स् स्वाहा᳚ । ष॒ड्भ्यस् स्वाहा᳚ ।  
स॒प्तभ्य॒स् स्वाहा᳚ । अ॒ष्टा॒भ्यस् स्वाहा᳚ ।  
न॒वभ्य॒स् स्वाहा᳚ । द॒शभ्य॒स् स्वाहा᳚ ।  
ए॒का॒द॒शभ्य॒स् स्वाहा᳚ । द्वा॒द॒शभ्य॒स् स्वाहा᳚ ।  
 त्र॒यो॒द॒शभ्य॒स् स्वाहा᳚  । च॒तु॒र्द॒शभ्य॒स् स्वाहा᳚ ।  
प॒ञ्च॒द॒शभ्य॒स् स्वाहा᳚ । षो॒ड॒शभ्य॒स् स्वाहा᳚ ।  
स॒प्त॒द॒शभ्य॒स् स्वाहा᳚ । अ॒ष्टा॒द॒शभ्य॒स् स्वाहा᳚ ।  
एका॒न्न विꣳ॑श॒त्यै स्वाहा᳚ । नव॑विꣳशत्यै॒ स्वाहा᳚ ।  
एका॒न्न च॑त्वारि॒ꣳ॒शते॒ स्वाहा᳚ । नव॑चत्वारिꣳशते॒ स्वाहा᳚ । एका॒न्न ष॒ष्ट्यै स्वाहा᳚ । नव॑षष्ट्यै॒ स्वाहा᳚ ।  
एका॒न्नाशी॒त्यै स्वाहा᳚ । नवा॑शीत्यै॒ स्वाहा᳚ । एका॒न्न श॒ताय॒ स्वाहा᳚ । श॒ताय॒ स्वाहा᳚ ।  
द्वाभ्याꣳ॑ श॒ताभ्या॒ꣳ॒ स्वाहा᳚ । सर्व॑स्मै॒ स्वाहा᳚ ॥ [41]
#### टीका
1अथ अश्वमेध एव रात्रिहोमाः - एकस्मै स्वाहेत्यादयो दशानुवाकाः ॥ यथोक्तम् - 'एकस्मै स्वाहेत्येताननुवाकान् पुनःपुनरभ्यासं रात्रिशेषं हुत्वा' इत्यादि । 'स एतान् प्रजापतिर्नक्तं होमानपश्यत्' इति ब्राह्मणम् । आदशभ्यस्सङ्ख्याः सङ्ख्येये वर्तन्ते; ततः परं सङ्ख्याने सङ्ख्येये च । ततश्च सर्वत्र सङ्ख्यानोपसृष्टा सङ्ख्येया देवता । ब्राह्मणं च - 'प्रजापतिर्वा एकः' इति । तत्परिणामा अन्ये । सर्वस्मा इत्यादिचोपपद्यते । सङ्ख्या एवैकत्वादयः । एकादयोपि हि सङ्ख्याप्रधानाः प्रधाना भवन्ति । यथा 'द्व्येकयोः' इति । तत्र - एकं दश च शतं च सहस्रमयुतं तथा प्रयुतम् । कोट्यर्बुदं च बृन्दं स्थानात् स्थानं दशगुणं स्यात् । ततश्च पूर्वस्थानावगाहिन्यो दशसङ्ख्या भूत्वा उत्तरोत्तरस्थानमवगाहन्ते । तत्र प्रथमे एकवृद्धिः । द्वितीये दशवृद्धिः । तृतीयादिषु शतादिवृद्धिः तत्र एकस्थानावगाहिन्य एकादिनवान्ताः नवसङ्ख्याः प्रथममाम्नायन्ते यावद्द्वितीयस्थानावगाहिन्यः एकादशवर्गमारभन्ते । अथ तामपि दशसङ्ख्यामाम्नाय तया सह पुनरपि एकादिनवान्ताः प्रथमस्थानावगाहिन्यः नवसङ्ख्याः समाम्नाताः द्वितीयस्थानावगाहिन्यः द्वितीयं दशवर्गं उत्पादयन्ति । सर्वत्र च स्थानात् स्थाने परमा वृद्धिः । नव एकवत्वं दशवर्गोपचयेन विंशत्यादयः सङ्ख्या जायन्ते । आहुश्च - 'द्वयोर्दशानां विंशभावः तिश्च प्रत्ययः विंशतिः । त्रयाणां दशानां त्रिंभावः शच्च प्रत्ययः त्रिंशत्' इत्यादि । एवमयं मध्यस्थो दशवर्गः द्विप्रकारः; प्रथममेकं ततो नव दश सप्तदशन्भावो नवतिरधिकं च । उभयथा नवसप्तद्वित्वा आम्नाताः । तत्र एकस्यागमे तदुभयविपर्यासेन सङ्ख्याद्वयोक्तिरित्यनेन अभिप्राये रीतिसाम्ये एकोननवाधिकतमाया विश्वेत्यादिना निर्देशः सङ्ख्याद्वयत्वमकरोत् 'शतायुर्वै पुरुषश्शतवीर्यः' इति दर्शनात् । सर्वेषु चानुवाकेषु शतारोहिणी सङ्ख्यागतिः । तस्मात् शतस्य कण्ठोक्तये 'एकोनशताय स्वाहा नवशताय स्वाहा' इति नोक्तम् । शतस्थानेऽपि स्थानक्रमेण इममेव सङ्ख्योपचयप्रकारं दर्शयितुं द्वाभ्यां शताभ्यामित्युक्तम् । तस्य च उपलक्षणत्वात् सहस्रादेरपि योज्यम् । एवं आपरार्धीयाः सङ्ख्या युग्मस्वरूपास्सर्वा अपि प्रथमेऽनुवाके प्रतिपादिता एव । अत एव अनुक्तसङ्ख्यापरिग्रहस्पष्टतार्थं सर्वस्मा इत्युक्तम् । अथ तमेव सङ्ख्यावृद्धिक्रमं दर्शयितुं द्वितीयादिषु अनुवाकेषु युग्मायुग्मविभागेन नवसङ्ख्यावृद्धिहेतवः सङ्ख्यासंयोगविशेषप्रभवाः सङ्ख्याविशेषा गृह्यन्ते । अनुक्ततत्तत्सङ्ख्याविशेषपरिग्रहार्यं तत्रतत्र सर्वस्मा इत्युच्यते । एकस्मै इति । 'इण्भीका' इति कन्प्रत्यये नित्त्वदाद्युदात्तत्वं द्वाभ्याम् । यद्यपि कथंचित् सावेकाच्त्वं स्यात्; तथाऽपि 'न गोश्वन्साववर्ण' इति विभक्तेरुदात्तत्वप्रतिषेधः । त्रिभ्यः 'षट्त्रिचतुर्भ्यो हलादिः' इति विभक्तेरुदात्तत्वम् । चतुर्भ्यः । 'झल्युपोत्तमम्' इति उपोत्तमस्य उदात्तत्वम् । एवं पञ्चादीनामपि द्रष्टव्यम् । एतेषु च 'सखङ्यायाः' इत्युदात्तत्वे बाध्यते । षड्भ्यः । पूर्ववत् विभक्तेरुदात्तत्वम् । अष्टाभ्यः । 'अष्टनो दीर्घात्' इति विभक्तेरुदात्तत्वम् । एकादशादीनां पूर्ववदुपोत्तमस्योदात्तत्वम् । एतेषु च 'सङ्ख्या' इति पूर्वपदप्रकृतिस्वरत्वं बाध्यते । एकोनविंशतिः एकान्न विंशतिः 'एकादिश्चैकस्य चादुक्' इति नलोपाभावः, आदुगागमश्च । नानास्वरत्वात् असमासं मन्यन्ते पदकाराः । 'उदात्तयणः' इति तस्या उदात्तत्वम् । नवविंशत्यै नव च विंशतिश्च नवविंशतिरिति सङ्ख्यापूर्वपदप्रकृतिस्वरत्वम् । एवमुत्तरत्रापि द्रष्टव्यम् । सर्वस्मै 'सर्वस्य सुपि' इत्याद्युदात्तत्वम् ॥

इति सप्तमे द्वितीये एकादशोनुवाकः ॥  

## अनुवाकः १२  अश्वमेधाङ्गरात्रिहोममन्त्राः सङ्ख्यादेवताकाः २
### संयुक्तमन्त्रः
एक॑स्मै॒ स्वाहा᳚ त्रि॒भ्यस्स्वाहा॑ प॒ञ्चभ्य॒स्स्वाहा॑ स॒प्तभ्य॒स्स्वाहा॑ न॒वभ्य॒स्स्वाहै॑काद॒शभ्य॒स्स्वाहा᳚ त्रयोद॒शभ्य॒स्स्वाहा॑ पञ्चद॒शभ्य॒स्स्वाहा॑ सप्तद॒शभ्य॒स्स्वाहैका॒न्न विꣳ॑श॒त्यै स्वाहा॒ नव॑विꣳशत्यै॒ स्वाहैका॒न्न च॑त्वारि॒ꣳ॒शते॒ स्वाहा॒ नव॑चत्वारिꣳशते॒ स्वाहैका॒न्न ष॒ष्ट्यै स्वाहा॒ नव॑षष्ट्यै॒ स्वाहैका॒न्नाशी॒त्यै स्वाहा॒ नवा॑शीत्यै॒ स्वाहैका॒न्न श॒ताय॒ स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [42]  

### मन्त्रः
एक॑स्मै॒ स्वाहा᳚ । त्रि॒भ्यस् स्वाहा᳚ । प॒ञ्चभ्य॒स्स्वाहा᳚ । स॒प्तभ्य॒स् स्वाहा᳚ ।  
न॒वभ्य॒स् स्वाहा᳚ । ए॒का॒द॒शभ्य॒स् स्वाहा᳚ । त्र॒यो॒द॒शभ्य॒स् स्वाहा᳚ । प॒ञ्च॒द॒शभ्य॒स् स्वाहा᳚ ।  
स॒प्त॒द॒शभ्य॒स् स्वाहा᳚ । एका॒न्न विꣳ॑शत्यै स्वाहा᳚ । नव॑विꣳशत्यै॒ स्वाहा᳚ । एका॒न्न च॑त्वारि॒ꣳ॒शते॒ स्वाहा᳚ ।  
नव॑चत्वारिꣳशते॒ स्वाहा᳚ । एका॒न्न ष॒ष्ट्यै स्वाहा᳚ । नव॑षष्ट्यै॒ स्वाहा᳚ । एका॒न्नाशी॒त्यै स्वाहा᳚ ।  
नवा॑शीत्यै॒ स्वाहा᳚ । एका॒न्न श॒ताय॒ स्वाहा᳚ । श॒ताय॒ स्वाहा᳚ । सर्व॑स्मै॒ स्वाहा᳚ ॥ [42]  

#### टीका
1अथ अयुग्माः सङ्ख्याः एकादिद्व्युत्तरा उपादीयन्ते - एकस्मा इत्यादि ॥ गतम् । युग्मत्वेऽपि शतसङ्ख्याया उपादाने हेतुरुक्तः । द्वाभ्यां शताभ्यामित्यपि नोक्तं युग्मत्वादेव । सर्वस्मा इति चानुक्तसमुच्चयार्थमुक्तम् ॥

इति सप्तमे द्वितीये द्वादशोनुवाकः ॥  

## अनुवाकः १३  अश्वमेधाङ्गरात्रिहोममन्त्राः सङ्ख्यादेवताकाः ३

### संयुक्तमन्त्रः
द्वाभ्या॒ꣳ॒ स्वाहा॑ च॒तुर्भ्य॒स्स्वाहा॑ ष॒ड्भ्यस्स्वाहा᳚ऽष्टा॒भ्यस्स्वाहा॑ द॒शभ्य॒स्स्वाहा᳚ द्वाद॒शभ्य॒स्स्वाहा॑ चतुर्द॒शभ्य॒स्स्वाहा॑ षोड॒शभ्य॒स्स्वाहा᳚ऽष्टाद॒शभ्य॒स्स्वाहा॑ विꣳश॒त्यै स्वाहा॒ऽष्टान॑वत्यै॒ स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [43]  


### मन्त्रः
द्वाभ्या॒ꣳ॒ स्वाहा᳚ । च॒तुर्भ्य॒स् स्वाहा᳚ ।    ष॒ड्भ्यस् स्वाहा᳚ । अ॒ष्टा॒भ्यस् स्वाहा᳚ ।  
द॒शभ्य॒स् स्वाहा᳚ । द्वा॒द॒शभ्य॒स् स्वाहा᳚ । च॒तु॒र्द॒शभ्य॒स् स्वाहा᳚ । षो॒ड॒शभ्य॒स् स्वाहा᳚ ।  
अ॒ष्टा॒द॒शभ्य॒स् स्वाहा᳚ ।  वि॒ꣳ॒श॒त्यै स्वाहा᳚ । अ॒ष्टान॑वत्ये॒ स्वाहा᳚ । श॒ताय॒ स्वाहा᳚ । सर्व॑स्मै॒ स्वाहा᳚ ॥ [43]
#### टीका
1अथ युग्माः द्वाम्यामित्याद्या उपादीयन्ते - विंशत्याम्नानं द्वितीयेऽपि स्थाने सङ्ख्याद्वयप्रदर्शनार्थम् । अथ सङ्ग्रहिष्यत् तत्पूर्वां सङ्ख्यां गृह्णाति द्वाभ्यां शतपूर्तिं ख्यापयितुं सर्वयुग्माविच्छेदान्वयप्रदर्शनाथम् । सर्वग्रहणं च अनुक्तसमस्तयुग्मसङ्ग्रहार्थम् ॥

इति सप्तमे द्वितीये त्रयोदशोनुवाकः ॥


## अनुवाकः १४  अश्वमेधाङ्गरात्रिहोममन्त्राः सङ्ख्यादेवताकाः ४

### संयुक्तमन्त्रः
त्रि॒भ्यस्स्वाहा॑ प॒ञ्चभ्य॒स्स्वाहा॑ स॒प्तभ्य॒स्स्वाहा॑ न॒वभ्य॒स्स्वाहै॑काद॒शभ्य॒स्स्वाहा᳚ त्रयोद॒शभ्य॒स्स्वाहा॑ पञ्चद॒शभ्य॒स्स्वाहा॑ सप्तद॒शभ्य॒स्स्वाहैका॒न्न विꣳ॑श॒त्यै स्वाहा॒ नव॑विꣳशत्यै॒ स्वाहैका॒न्न च॑त्वारि॒ꣳ॒शते॒ स्वाहा॒ नव॑चत्वारिꣳशते॒ स्वाहैका॒न्न ष॒ष्ट्यै स्वाहा॒ नव॑षष्ट्यै॒ स्वाहैका॒न्नाशी॒त्यै स्वाहा॒ नवा॑शीत्यै॒ स्वाहैका॒न्न श॒ताय॒ स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [44]  

### मन्त्रः
त्रि॒भ्यस् स्वाहा᳚ । प॒ञ्चभ्य॒स् स्वाहा᳚ । स॒प्तभ्य॒स् स्वाहा᳚ । न॒वभ्य॒स्स्वाहा᳚ । ए॒का॒द॒शभ्य॒स् स्वाहा᳚ ।  
त्र॒यो॒द॒शभ्य॒स् स्वाहा᳚ । प॒ञ्च॒द॒शभ्य॒स् स्वाहा᳚ । स॒प्त॒द॒शभ्य॒स् स्वाहा᳚ । एका॒न्न विꣳ॑श॒त्यै स्वाहा᳚ ।  
नव॑विꣳशत्यै॒ स्वाहा᳚ । एका॒न्न च॑त्वारि॒ꣳ॒शते॒ स्वाहा᳚ । नव॑चत्वारिꣳशते॒ स्वाहा᳚ । एका॒न्न ष॒ष्ट्यै स्वाहा᳚ ।  
नव॑षष्ट्यै॒ स्वाहा᳚ । एका॒न्नाशी॒त्यै स्वाहा᳚ । नवा॑शीत्यै॒ स्वाहा᳚ । एका॒न्न श॒ताय॒ स्वाहा᳚ ।  
श॒ताय॒ स्वाहा᳚ । सर्व॑स्मै॒ स्वाहा᳚ ॥ [44]
#### टीका
1अथ त्र्याद्युत्तरा .अयुग्मा एव गृह्यन्ते - त्रिभ्य इत्यादि ॥ उपात्तया सह उत्तरायुग्मार्थं पुनर्वचनम् । क्रमभेदाद्विशेषः । गतमन्यत् ॥

इति सप्तमे द्वितीये चतुर्दशोनुवाकः ॥

## अनुवाकः १५  अश्वमेधाङ्गरात्रिहोममन्त्राः सङ्ख्यादेवताकाः ५
### संयुक्तमन्त्रः
च॒तुर्भ्य॒स्स्वाहा᳚ऽष्टा॒भ्यस्स्वाहा᳚ द्वाद॒शभ्य॒स्स्वाहा॑ षोड॒शभ्य॒स्स्वाहा॑ विꣳश॒त्यै स्वाहा॒ षण्ण॑वत्यै॒ स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [45]  

### मन्त्रः
च॒तुर्भ्य॒स् स्वाहा᳚ । अ॒ष्टा॒भ्यस् स्वाहा᳚ । द्वा॒द॒शाभ्य॒स् स्वाहा᳚ । षो॒ड॒शभ्य॒स् स्वाहा᳚ ।  
वि॒ꣳ॒श॒त्यै स्वाहा᳚ ।॒ षण्ण॑वत्यै॒ स्वाहा᳚ । श॒ताय॒ स्वाहा᳚ । सर्व॑स्मै॒ स्वाहा᳚ ॥ [45]  
#### टीका
1अथ चतुरादिचतुरुत्तरा युग्मा गृह्यन्ते - चतुर्भ्य इत्यादि ॥ विंशत्यन्तानां ग्रहणं उपात्तस्य चतुष्कपञ्चकस्य विंशत्यन्तरेऽप्यविशिष्टत्वात् । षण्णवतिग्रहणं यावच्छतमव्यवच्छेदेन चतुष्कान्वयप्रदर्शनार्थं चतुर्भिश्शतपूरणख्यापनार्यं च ॥

इति सप्तमे द्वितीये पञ्चदशोनुवाकः ॥  


## अनुवाकः १६  अश्वमेधाङ्गरात्रिहोममन्त्राः सङ्ख्यादेवताकाः  ६
### संयुक्तमन्त्रः
प॒ञ्चभ्य॒स्स्वाहा॑ द॒शभ्य॒स्स्वाहा॑ पञ्चद॒शभ्य॒स्स्वाहा॑ विꣳश॒त्यै स्वाहा॒ पञ्च॑नवत्यै॒ स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [46]  

### मन्त्रः
प॒ञ्चभ्य॒स् स्वाहा᳚ । द॒शभ्य॒स् स्वाहा᳚ । प॒ञ्च॒द॒शभ्य॒स् स्वाहा᳚ ।  
वि॒ꣳ॒श॒त्यै स्वाहा᳚ ।  पञ्च॑नवत्यै॒ स्वाहा᳚ । श॒ताय॒ स्वाहा᳚ । सर्व॑स्मै॒ स्वाहा᳚ ॥ [46]
#### टीका
1अथ पञ्चादिपञ्चोत्तरा गृह्यन्ते - पञ्चभ्य इत्यादि ॥ पूर्वेण समानम् । अत्रापि पञ्चनवतिग्रहणं पञ्चकेन शतपूरणं प्रदर्शयितुम् ॥

इति सप्तमे द्वितीये षोडशोनुवाकः ॥


## अनुवाकः १७ अश्वमेधाङ्गरात्रिहोममन्त्राः सङ्ख्यादेवताकाः  ७

### संयुक्तमन्त्रः
द॒शभ्य॒स्स्वाहा॑ विꣳश॒त्यै स्वाहा᳚ त्रि॒ꣳ॒शते॒ स्वाहा॑ चत्वारि॒ꣳ॒शते॒ स्वाहा॑ पञ्चा॒शते॒ स्वाहा॑ ष॒ष्ट्यै स्वाहा॑ सप्त॒त्यै स्वाहा॑ऽशी॒त्यै स्वाहा॑ नव॒त्यै स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [47]  
वि॒ꣳ॒श॒त्यै स्वाहा॑ चत्वारि॒ꣳ॒शते॒ स्वाहा॑ ष॒ष्ट्यै स्वाहा॑ऽशी॒त्यै स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [48]  

### मन्त्रः
द॒शभ्य॒स् स्वाहा᳚ । वि॒ꣳ॒श॒त्यै स्वाहा᳚ ।  त्रि॒ꣳ॒शते॒ स्वाहा᳚ ।  
 च॒त्वा॒रि॒ꣳ॒शते॒ स्वाहा᳚ । प॒ञ्चा॒शते॒ स्वाहा᳚ ।  
ष॒ष्ट्यै स्वाहा᳚ ।  स॒प्त॒त्यै स्वाहा᳚ । अ॒शी॒त्यै स्वाहा᳚ ।   
न॒व॒त्यै स्वाहा᳚ । श॒ताय॒ स्वाहा᳚ । सर्व॑स्मै॒ स्वाहा᳚ ॥ [47]
#### टीका
1अथ दशादिदशोत्तरा गृह्यन्ते - दशभ्य इति ॥ पङ्क्तिविंशत्यादौ विंशत्यादयो निपातिताः । अत्र शतस्य क्रमप्राप्तिः स्पष्टा ॥

इति सप्तमे द्वितीये सप्तदशोनुवाकः ॥

## अनुवाकः १८ अश्वमेधाङ्गरात्रिहोममन्त्राः सङ्ख्यादेवताकाः ८

### संयुक्तमन्त्रः
वि॒ꣳ॒श॒त्यै स्वाहा॑ चत्वारि॒ꣳ॒शते॒ स्वाहा॑ ष॒ष्ट्यै स्वाहा॑ऽशी॒त्यै स्वाहा॑ श॒ताय॒ स्वाहा॒ सर्व॑स्मै॒ स्वाहा᳚ ॥ [48]

### मन्त्रः
वि॒ꣳ॒श॒त्यै स्वाहा᳚ । च॒त्वा॒रि॒ꣳ॒शते॒ स्वाहा᳚ । ष॒ष्ट्यै स्वाहा᳚ ।  
अ॒शी॒त्यै स्वाहा᳚ । श॒ताय॒ स्वाहा᳚ । सर्व॑स्मै॒ स्वाहा᳚ ॥ [48]
#### टीका
अथ दशादिद्विगुणकया विंशत्या शतान्ता गृह्यन्ते - विंशत्या इति ॥ अत्रापि शतस्य क्रमप्राप्तिः स्पष्टा ॥

इति सप्तमे द्वितीये अष्टादशोनुवाकः ॥  


## अनुवाकः १९ अश्वमेधाङ्गरात्रिहोममन्त्राः सङ्ख्यादेवताकाः ९

### संयुक्तमन्त्रः
प॒ञ्चा॒शते॒ स्वाहा॑ श॒ताय॒ स्वाहा॒ द्वाभ्याꣳ॑ श॒ताभ्या॒ꣳ॒ स्वाहा᳚ त्रि॒भ्यश्श॒तेभ्य॒स्स्वाहा॑ च॒तुर्भ्य॑श्श॒तेभ्य॒स्स्वाहा॑ प॒ञ्चभ्य॑श्श॒तेभ्य॒स्स्वाहा॑ ष॒ड्भ्यश्श॒तेभ्य॒स्स्वाहा॑ स॒प्तभ्य॑श्श॒तेभ्य॒स्स्वाहा᳚ऽष्टा॒भ्यश्श॒तेभ्य॒स्स्वाहा॑ न॒वभ्य॑श्श॒तेभ्य॒स्स्वाहा॑ स॒हस्रा॑य॒ स्वाहा॒ सर्व॑स्मै॒ स्वाहा᳚ ॥ [49]  

### मन्त्रः
प॒ञ्चा॒शते॒ स्वाहा᳚ । श॒ताय॒ स्वाहा᳚ ।  
द्वाभ्याꣳ॑ श॒ताभ्या॒ꣳ॒ स्वाहा᳚ । त्रि॒भ्यश् श॒तेभ्य॒स् स्वाहा᳚ । च॒तुर्भ्य॑श् श॒तेभ्य॒स् स्वाहा᳚ ।  
प॒ञ्चभ्य॑श् श॒तेभ्य॒स् स्वाहा᳚ । ष॒ड्भ्यश् श॒तेभ्य॒स् स्वाहा᳚ । स॒प्तभ्य॑श् श॒तेभ्य॒स् स्वाहा᳚ ।  
अ॒ष्टा॒भ्यश् श॒तेभ्य॒स् स्वाहा᳚ । न॒वभ्य॑श् श॒तेभ्य॒स् स्वाहा᳚ । स॒हस्रा॑य॒ स्वाहा᳚ । सर्व॑स्मै॒ स्वाहा᳚ ॥ [49]  
#### टीका
अथ क्रमप्राप्तं विशतिद्वैगुण्यं शतान्वयाभावेन हित्वा पञ्चाशदादिपञ्चाशदुत्तरा गृह्यन्ते - पञ्चाशते स्वाहा शताय स्वाहेति ॥ तत ऊर्ध्वं शतवृद्धिः 'द्वाभ्यां शताभ्यां' इत्यादिकं कृतं भवति । एवं दशस्थानाभिवृद्धिभिः विकल्पैः बहुधा शतपूरणप्रतिपादनेन शतस्थाने एकत्वसङ्ख्या समर्थिता । इदानीं तु शतद्वित्वादिसंपादनक्रमेण सहस्रस्थाने एकत्वसंख्यामारोहयति - सर्वस्मै इति ॥

इति सप्तमे द्वितीये एकोनविंशोनुवाकः ॥


## अनुवाकः २० अश्वमेधाङ्गरात्रिहोममन्त्राः सङ्ख्यादेवताकाः१०
### संयुक्तमन्त्रः
श॒ताय॒ स्वाहा॑ स॒हस्रा॑य॒ स्वाहा॒ऽयुता॑य॒ स्वाहा॑ नि॒युता॑य॒ स्वाहा᳚ प्र॒युता॑य॒ स्वाहाऽर्बु॑दाय॒ स्वाहा॒ न्य॑र्बुदाय॒ स्वाहा॑ समु॒द्राय॒ स्वाहा॒ मध्या॑य॒ स्वाहाऽन्ता॑य॒ स्वाहा॑ परा॒र्धाय॒ स्वाहो॒षसे॒ स्वाहा॒ व्यु॑ष्ट्यै॒ स्वाहो॑देष्य॒ते स्वाहो᳚द्य॒ते स्वाहोदि॑ताय॒ स्वाहा॑ सुव॒र्गाय॒ स्वाहा॑ लो॒काय॒ स्वाहा॒ सर्व॑स्मै॒ स्वाहा᳚ ॥ [50]  

### मन्त्रः
श॒ताय॒ स्वाहा᳚ । स॒हस्रा॑य॒ स्वाहा᳚ ।  
अ॒युताय॒ स्वाहा᳚ । नि॒युता॑य॒ स्वाहा᳚ ।  
प्र॒युता॑य॒ स्वाहा᳚ । अर्बु॑दाय॒ स्वाहा᳚ ।  
न्य॑र्बुदाय॒ स्वाहा᳚ । स॒मु॒द्राय॒ स्वाहा᳚ ।  
मध्या॑य॒ स्वाहा᳚ । अन्ता॑य॒ स्वाहा᳚ ।  
प॒रा॒र्धाय॒ स्वाहा᳚ । उ॒षसे॒ स्वाहा᳚ ।  
व्यु॑ष्ट्यै॒ स्वाहा᳚ । उ॒दे॒ष्य॒ते स्वाहा᳚ ।  
उ॒द्य॒ते स्वाहा᳚ । उदि॑ताय॒ स्वाहा᳚ ।  
सु॒व॒र्गाय॒ स्वाहा᳚ । लो॒काय॒ स्वाहा᳚ ।  
सर्व॑स्मै॒ स्वाहा᳚ ॥ [50]
#### टीका
अधुना परार्ध्यात् शतात् दशोत्तरस्थानावगाहिनीं संख्यावृद्धिं दर्शयति - शतायेति ॥ ननु पूर्वानुवाके सहस्रस्थाने प्रवेशिता संख्या, तत्किं शतग्रहणेन । दत्तमत्रोत्तरं - शताय स्वाहेत्यादि 'शतायुर्वै पुरुषश्शतवीर्यः' इति सर्वेष्वनुवाकेषु शतवती संख्येति । 'युतान्यण्यन्तानाम्' इति अयुतादीनां त्रयाणां मध्योदात्तत्वम् । न्यर्बुदाय । पूर्वपदप्रकृतिस्वरत्वम् । परस्यार्थं परार्धं समासान्तोदात्तत्वम् । अथ उषस इत्यादयः चतस्रः अनुदिते होतव्याः । उदितायेत्यादयश्च चतस्रः उदिते होतव्याः । 'अहोरात्रयोरव्यतिमोहाय'33 इति ब्राह्मागम् । तत्र उषःप्रभृतयः ब्रह्मणो रात्रिसन्ध्यवयवा इति । उदितादयः अहस्सन्ध्यवयवाः । प्रकाशः उषाः । व्युष्टिः उक्तप्रकाशः । उच्छ विवासे क्तिनि 'तादौ' इति गतेः प्रकृतिस्वरत्वम्, 'उदात्तस्वरितयोः' इत्युकारः स्वर्यते । उदेष्यते प्रारम्भोन्मुखाय ब्रह्मणोह्ने । 'शतुरनुमः' इति विभक्तेरुदात्तत्वम् । उद्यते प्रारभमाणाय । इणो यण्, पूर्ववद्विभक्तेरुदात्तत्वम्, उदिताय प्ररब्धाय अह्ने । 'गतिरनन्तरः' इति प्रकृतिस्वरत्वं कर्मण्यपि व्यत्ययेन । सुवरादित्यः, तद्गामिने अह्नो मध्याय, दीप्तादित्यत्वात् । लोकाय अह्ने । सर्वस्मै परतोपि महसे । सर्वत्र तत्कालाभिमानिनी संख्या गृह्यते ॥

इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये सप्तमे काण्डे द्वितीयप्रश्ने विंशोनुवाकः ॥
समाप्तश्च प्रपाठकः ॥  
