<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on संस्कारे विश्वासटिप्पणयः</title>
    <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/</link>
    <description>Recent content in &#43;०१ on संस्कारे विश्वासटिप्पणयः</description>
    <generator>Hugo -- gohugo.io</generator>
    <language>en-us</language>
    
	<atom:link href="https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/index.xml" rel="self" type="application/rss+xml" />
    
    
    <item>
      <title>००१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/001/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/001/</guid>
      <description>०१ अग्निः। मधुच्छन्दा वैश्वामित्रः। गायत्री।
अ॒ग्निमी॑ळे पु॒रोहि॑तं य॒ज्ञस्य॑ दे॒वमृ॒त्विज॑म् ।
होता॑रं रत्न॒धात॑मम् ॥
अ॒ग्निम् । ई॒ळे॒ । पु॒रःऽहि॑तम् । य॒ज्ञस्य॑ । दे॒वम् । ऋ॒त्विज॑म् ।
होता॑रम् । र॒त्न॒ऽधात॑मम् ॥
अग्निनामकं देवमीळे । स्तौमि । ईड स्तुतौ । धा । २४-९ । इति धातुः । डकारस्य ळकारो बह्वृचाध्येतृसंप्रदायप्राप्तः । तथा च पठ्यते । अज्मध्यस्थडकारस्य ळकारं बह्वृचा जगुः । अज्मध्यस्थढकारस्य ळ्हकारं वै यथाक्रममिति । मन्त्रस्य होत्रा प्रयोज्यत्वादहं होता स्तौमीति लभ्यते । कीदृशमग्निम् । यज्ञस्य पुरोहितम् । यथा राज्ञः पुरोहितस्तदभीष्टं संपादयति तथाग्निरपि यज्ञस्य पुरोहितम् । यथा राज्ञः पुरोहितस्तदभीष्टं संपादयति तथाग्निरपि यज्ञस्यापेक्षितं होमं संपादयति । यद्वा । यज्ञस्य संबन्धिनि पूर्वभाग आहवनीयरूपेणावस्थितम् । पुनः कीदृशम् । देवं दानादिगुणयुक्तम् । पुनः कीदृशम् । होतारमृत्विजम् । देवानां यज्ञेषु होतृनामक ऋत्विगग्निरेव । तथा च श्रूयते । अग्निर्वै देवानां होता । ऐ । ब्रा । ३-१४ । इति । पुनरपि कीदृशम् । रत्नधातमं यागफल रूपाणां रत्नानामतिशयेन धारयितारं पोषयितारं वा । अत्राग्नि शब्दस्य यास्को बहुधा निर्वचनं दर्शयति । अथातोऽनुक्रमिष्यामोऽग्निः पृथवीस्थानस्तं प्रथमं व्याख्यास्यामोऽग्निः कस्मादग्रणीर्भवत्यग्रं यज्ञेषु प्रणीयतेऽङ्गं नयति सन्नममानोऽक्नोपनो भवतीति स्थौलाष्ठीविर्न क्नोपयति न स्नेहयति त्रिभ्य आख्यातेभ्यो जायत इति शाकपूणिरितादक्ताद्दग्छाद्वा नीतात्स खल्वेतेरकारमादत्ते गकारमन क्तेर्वा दहतेर्वा नीः परस्तस्यैषा भवत्यग्निमीळे । नि । ७-१४ । इति । अस्यायमर्थः । सामान्येन सर्वदेवतानां लक्षणस्याभिहितत्वादनन्तरं यतः प्रतिपदं विशेषेण वक्तव्यत्वमाकाङ्क्षितमतोऽनुक्रमेण वक्ष्यामः । तत्र पृथिवीलोके स्थितोऽग्निः प्रथमं व्याख्यास्यते । कस्मात्प्रवृत्तिनिमित्तादग्निशब्देन देवताभिधीयत इति प्रश्नस्याग्रणीरीत्यादिकमुत्तरम् । देवसेनामग्रे स्वयं नयतीत्यग्रणीः । एतदेकमग्निशब्दस्य प्रवृत्तिनिमित्तम् । तथा च ब्राह्मणान्तरम् । अग्निर्देवानां सेनानीरिति । एतदेवाभिप्रेत्य बह्वृचा मन्त्रब्राह्मण आमनन्ति । अग्निर्मुखं प्रथमो देवतानामिति मन्त्रः । ऐ ब्रा १-४ । अग्निर्वै देवनामवमः । ऐ ब्रा १-१ । इति ब्राह्मणम् । तथा तैत्तिरीयाश्चामनन्ति । अग्निरग्रे प्रथमो देवतानाम् । तै ब्रा २-४-३-३ । इति । अग्निरवनो देवतानामिति च । वाजसनेयिनस्त्वेवमामनन्ति । स वा एषोऽग्रे देवतानामजायत तस्मादग्निर्नामेति । यज्ञेष्टग्नि होत्रेष्टिपशुसोमरूपेष्टग्रं पूर्वदिग्वर्त्याहवनीयदेशं प्रति गार्हपत्यात्प्रणीयत इति द्वितीयं प्रवृत्तिनिमित्तम् । सन्नममानः सम्यक् स्वयमेव प्रह्वीभवन्नङ्गं स्वकीयं शरीरं नयति काष्ठदाहे हविष्पाके च प्रेरयतीति तृतीयं प्रवृत्तिनिमित्तम् । स्थूलाष्ठीवनामकस्य महर्षेः पुत्रो निरुक्तकारः कश्चिदक्नोपन इत्यग्निशब्दं निर्वक्ति । तत्र न क्नोपयतीत्युक्ते न स्नेहयति किन्तु काष्ठादिकं रूक्षयतीत्युक्तं भवति । शाकपूणिनामको निरुक्त कारो धातुत्रयादग्निशब्द निष्पत्तिं मन्यते । इत इण् गतौ । धा २४-३६ । इति धातुः । अक्तोऽन्चू व्यक्तिम्रक्षणकान्तिगतिषु । धा । २९-२१ । इति धातुः । दग्भो दह भस्मीकरणे । धा २३-२२ । इति धातुः नीतो णीञ् प्रापणे । धा २२-५ । इति धातुः । अग्निशब्दो ह्यकारगकारनिशब्दानपेक्षमाण एतिधातोरुत्पन्नादयनशब्दादकारमादत्ते । अनक्तिधातुगतस्य ककारस्य गकारादेशं कृत्वा तमादत्ते । नीरिति नयतिधातुः । स च ह्रस्वो भूत्वा परो भवति । ततो धातुत्रयं मिलित्वाग्निशब्दो भवति । यज्ञभूमिं गत्वा स्वकीयमङ्गं नयति काष्ठदाहे हविष्पाके च प्रेरयतीति समुदायार्थः । तस्याग्निशब्दार्थस्य देवताविशेषस्य प्राधान्येन स्तुतिप्रदर्शनायैषामग्निमीळॆ इत्यृग्भवतीति । तामेतामृचं यास्क एवं व्याख्यातवान् । अग्निमीळेऽग्निं याचामीळिरध्येषणाकर्मा पूजाकर्मा वा पुरोहितो व्याख्यातो य्यज्ञस्य देवो दानाद्वा दीपनाद्वा द्योतनाद्वा द्युस्थानो भवतीति वा यो देवः सा देवता होतारं ह्वातारं जुहोतेर्होतेत्यौर्णवाभो रत्नधातमं रमणीयानां धनानां दातृतमम् (नि ७-१५) इति । अस्यायमर्थः । ईडितिधातोः स्तुत्यर्थत्वं प्रसिद्धम् । धातूनामनेकार्थत्वमिति न्यायमाश्रित्य याच्ञाध्येषणापूजा अप्यत्रोचितत्वात्तदर्थतया व्याख्याताः । पुरोहितशब्दो द्वितीयेऽध्याये (नि २-१२) तैत्तिरीयाश्च पौरोहित्ये स्पर्धमानस्य पश्वनुष्ठानु विधाय तत्फलत्वेन पुर एनं दधत इत्यामनन्ति । देवशब्दो दानदीपनद्योतनानामन्यतममर्थमाचष्टे । यज्ञस्य दाता दीपयिता द्योतयितायमग्निरित्युक्तं भवति । दीपनद्योतनयोरेकार्थत्वेऽप्यस्ति धातुभेदः । यद्यप्यग्निः पृथिवीस्थानस्तथापि देवान्प्रति हविर्वहनामद्द्यस्थानो भवति । देवशब्ददेवताशब्दयोः पर्यायत्वान्मन्त्रप्रतिपाद्या काचिदग्निव्यतिरिक्ता देवता नान्वेषणीया । होतृशब्दस्य ह्वयतिधातोरुत्पन्नत्वेन देवावामाह्वातारमिति । और्णवाभनामकस्तु मुनिर्जुहोतिधातोरुत्पन्नो होतृशब्द इति मन्यते । अग्नेश्च होतृत्वं होमाधिकरणत्वेन द्रष्टव्यम् । रत्न शब्दो द्वितीयाध्याये मघमित्यादिष्टष्टाविंशतौ धननामसु पठितः । रमणीयत्वाद्रत्नत्वम् । दधातिधातुरत्र दानार्थवाचीति । तदिदं निरुक्तकारस्य यास्कस्य मन्त्रव्याख्यानम् । अथ व्याकरण प्रक्रियोच्यते । अगिधातोर्गत्यर्थात् । धा ५-३८ । अङ्गेर्नलोपश्च । उ । ४-५० । इत्यौणादिकसूत्रेण निप्रत्ययः । इदित्त्वान्नुमागमेन प्राप्तस्य नकारस्य । पा ७-१-५८ इत्यौणादिकसूत्रेण निप्रत्ययः । इदित्त्वान्नुमागमेन प्राप्तस्य नकारस्य । पा । ७-१-५८ । लोपश्च भवति । अङ्गति स्वर्गे गच्छति हविर्नेतुमित्यग्निः । तत्र धातो । पा । ६-१-१६२ । इत्यकार उदात्तः । आद्युदात्तश्च पा । ३-१-३ । इति प्रत्ययगत इकारोऽप्युदात्तः । अनुदात्तं पदमेकवर्जम् । पा । ६-१-१५८ । इति द्वयोरन्यतर मुदात्तमवशेष्येतरस्यानुदात्तत्वं प्राप्तम् । तत्र धातुस्वरे प्रथमतोऽवस्थिते सति पश्चादुपदिश्यमानः प्रत्ययस्वरोऽवशिष्यते । सति शिष्टस्वरो बलीयान् । पा ६-१-१५८-९ । इति हि न्यायः । ततोऽन्तोदात्तमग्निप्रातिपदिकं अनुदात्तौ सुप्पितौ (पा ३-१-४) इत्यमित्येत द्द्वितीयैकवचनमनुदात्तम् । तस्यामि पूर्वः (पा ६-१-१०७) इति यत्पूर्वरूपं तदुदात्तमेकादेश उदात्तेनोदात्तः (पा ८-२-५) इति सूत्रितत्वात् । अग्निशब्दो धातुजन्मेति मते सेयं प्रक्रिया सर्वापि द्रष्टव्या । मतद्वयं यास्केन प्रदर्शितम् । नामान्याख्यातजानीति शाकटायनो नैरुक्तसमयश्च । न सर्वाणीति गार्ग्योवैयाकरणागां चैके (नि १-१२) इति । गार्ग्यस्य मतेऽग्निशब्दस्याखंडप्रतिपादिकत्वात्फिषोऽन्त उदात्तः । फी १-१ । इत्यन्तोदात्तत्वम् । पूर्वोक्तेष्टग्रणीरित्यादिनिर्वचनेषु प्रकृतिप्रत्ययाद्यशेषप्रक्रिया यथोचितं कल्पनीया । एतदेवाभिप्रेत्ययास्क आह । अथ निर्वचनं तद्येषु पदेषु स्वरसंस्कारौ समर्थौ प्रादेशिकेन गुणेनान्वितौ स्यातां तथा तानि निर्ब्रूयादथानन्वितेऽर्थेऽप्रादेशिके विकारेऽर्थनित्यः परीक्षेत केनचिद्वृत्तिसामान्येनाविद्यमाने सामान्येऽप्यक्षरवर्णसामान्यान्नि र्ब्रूयान्न त्वेव न निर्ब्रूयात् (नि २-१) इति । अस्यायमर्थः । तत्तत्र निर्वचनीयवदसमूहमध्येयेह्वग्न्यादिपदेषु पूर्वोक्तरीत्या स्वरसंस्कारौ समर्थौ व्याकरण सिद्धौ स्याताम् । स्वर उदात्तादिः । संस्कारो निप्रत्यायादिः । किंच तौ स्वरसंस्कारौ प्रादेशिकेन गुणेनान्वितौ स्याताम् । शब्दस्यैकदेशः पूर्वोक्तोऽगिधातुः प्रदेशः । तत्र भवो गुणो गतिरूपोऽर्थः । तेनान्वितौ । तान्यग्न्यादिपदानि तथा व्याकरणानुसारेण निर्ब्रूयात् । तच्च निर्वचनमस्माभिः प्रदर्शितम् । अथ पूर्वोक्तवैलक्षण्येन कश्चित्स्वेन विवक्षितोऽर्थो नान्वितस्तस्मन्शब्देऽनुगतो न भवेत् । तस्यैव व्याख्यानमप्रादेशिके विकार इति । अग्रनयनादिरूपः क्रियाविशेषो विकारः । स च प्रदेशनाग्निशब्दैकदेशेनात्र नाभिधीयत इत्यप्रादेशिकः । एवं सति यः पुमानर्थनित्यः स्वविवक्षितेऽर्थे नियतो निर्बन्धवान् । ब्राह्मणानुसारेण वा देवतान्तरविशेषणत्वेन योजयितुं वा स निर्बन्धः । तदानीं स पुमान्केनचिद्वृत्तिसामान्येन स्वविक्षितमर्थं परीक्षेत । तस्मिन् शब्दे योजयेत् । वृत्तिः क्रिया । तद्रूपेण सामान्यं सादृश्यम् । अस्माभिश्चाग्रनयनादिरूपं क्रियात्वसामान्यमुपजीव्याग्रणीत्वाद्यर्थो योजितः तदिदं यास्काभिमतं निर्वचनम् । स्थौलाष्ठीवरक्षरसाम्यान्निर्वक्ति । अक्नोपनशब्दस्यादौ निषेधार्थमकाररूपमक्षरं विद्यते । अग्नि शब्दस्याप्यादावकारोऽस्ति । तदिदमक्षरसाम्यं शाकपूणिस्तु वर्णसाम्यान्निर्ब्रूते । दग्धशब्दाग्नि शब्दयोर्गकारवर्णेन साम्यम् । सर्वथापि निर्वचनं न त्याज्यमिति । ईळ इत्येतत्पदं कृत्स्नमप्यनुदात्तम् । तिङ्ङतिङः (पा ८-१-२८) इत्यतिङन्तादग्निशब्दात्परस्येळ इत्यस्य तिङन्तस्य निघातविधानात् । पदद्वयसंहिताकाले त्वीकारस्य धातुगतस्योदात्तादनुदात्तस्य स्वरितः (पा ८-४-६६) इति स्वरितत्वम् । तस्मादूर्ध्वभाविन एकारस्य तिङ् प्रत्ययरूपस्य स्वरितात्संहितायामनुदात्तानाम् (पा १-२-३९) इत्यैकश्रुत्यं प्रचयनामकं भवति । पुरःशब्दोन्तोदात्तः । अयं पुरो भुवः । तै सम् । ४-३-२-१ । इत्यत्र तथैवाम्नातत्वात् । पूर्वाधरावराणामसि पुरधवश्चैषाम् (पा ५-३-३९) इति पूर्वशब्दादस्प्रत्ययः पुरादेशश्च । तत्रोऽत्र प्रत्ययस्वरः (पा ३-१-३) धाञो निष्ठाया दधातेर्हिः (पा ७-४-४२) इत्यादेशे सति प्रत्ययस्वरेणान्तोदात्तो हितशब्दः । तत्र समासान्तोदात्तत्वे प्राप्ते (पा ६-१-२२३) तदपवादत्वेन तत्पुरषे तुल्यार्थेत्यादिना (पा ६-२-२) अव्ययपूर्वपदप्रकृतिस्वरत्वम् । यद्वा । पुरोऽव्ययम् (पा १-४-६७) इति गतिसंज्ञायां गतिरनन्तरः । पा ६-२-४९ इति पूर्वपदप्रकृतिस्वरत्वम् । तत ओकार उदात्तः । अवशिष्टानामनुदात्तस्वरितप्रचयाः पूर्ववद्द्रष्टव्याः । आद्याक्षरस्य संहितायां प्रचयप्राप्रौ । पा । १-२-३९ । उदात्तस्वरितपरस्य सन्नतरः (पा १-२-४०) इत्यतिनीचोऽनुदात्तः । यजयाचेत्यादिना (पा ३-३-९०) यजतेर्नङ् प्रत्यये सत्यन्तोदात्तो यज्ञ शब्दः । विभक्ते सुप्स्वरेणानुदात्तत्वे सति (पा ३-१-४) पश्चात्स्वरितत्वम् । देवशब्दः पचाद्यजन्तः (पा ३-१-१३४) स च फिट् स्वरेण (फि १-१) प्रत्ययस्वरेण पा ३-१-३ । चित्स्वरेण (पा ६-१-१६३) वान्तोदात्तः । ऋत्विक्शब्द ऋतौ यजतीति विग्रहे सत्यृत्विग्दधृक् (पा ३-२-५९) इति निपातितः । गतिकारकोपपदात्कृत् (पा ६-२-१३९) इति कृदुत्तरपदप्रकृतिस्वरेणान्तोदात्तः । विभक्तिस्वरः पूर्ववत् । होतृशब्दस्तृन्प्रत्ययान्तः (पा ३-२-१३५) नित्स्वरेणाद्युदात्तः (पा ६-१-१९७) स्वरितप्रचयौ पूर्ववत् । रत्न शब्दो नब्विषयस्यानिसन्तस्य । फि । २-३ । इत्याद्युदात्तः । तथा चाम्नायते रत्नं धातेति । रत्नानि दधातीति विग्रहः । समासत्वादन्तोदात्तो शत्नधाशब्दः । यद्वा । कृदुत्तरपदप्रकृतिस्वरः । तमप्प्रत्ययस्य (पा ५-३-५५) पित्स्वरेणानुदात्ते सति (पा ३-१-४) स्वरितप्रचितौ । संहितायामाद्याक्षरस्य प्रचयो द्वितीयाक्षरस्य सन्नतरत्वम् । वेदावतार आद्याय ऋचोऽर्थश्च प्रपंचितः । विज्ञातं वेदगांभीर्यमथ सङ्क्षिप्य वर्ण्यते ॥ १ ॥</description>
    </item>
    
    <item>
      <title>००२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/002/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/002/</guid>
      <description>०१ वायुः। मधुच्छन्दा वैश्वामित्रः। गायत्री।
वाय॒वा या॑हि दर्शते॒मे सोमा॒ अरं॑कृताः ।
तेषां॑ पाहि श्रु॒धी हव॑म् ॥
वायो॒ इति॑ । आ । या॒हि॒ । द॒र्श॒त॒ । इ॒मे । सोमाः॑ । अर॑म्ऽकृताः ।
तेषा॑म् । पा॒हि॒ । श्रु॒धि । हव॑म् ॥
दर्शत हे दर्शनीय वायो कर्मण्येतस्मिन्ना याहि । आगच्छ । त्वदर्थमिमे सोमा अरङ्कृताः । अभिषवादिसंस्कारोऽलङ्कारः । तेषां तान्सोमान् । यद्वा । तेषामेकदेशमित्यध्याहारः । पाहि । स्वकीयं भागं पिबेत्यर्थः । तत्पानार्थं हवमस्मदीयमाह्वानं श्रुधि । शृणु । अत्र यास्कः । वायवायाहि दर्शनीयेमे सोमा अरङ्कृता अलङ्कृतास्तेषां पिब शृणु नो ह्वानम् । नि १०-२ । इति दर्शतेत्यत्र भृमृदृशीत्यादिसूत्रेण (उ ३-११०) अतच् प्रत्यय औणादिकः । चित्त्वा दन्तोत्तस्यामन्त्रितानुदात्तत्वम् । अर्तिस्तुस्वित्यादिना (उ १-१३९) कृदुत्तरपदप्रकृतिस्वरत्वे प्राप्ते तदपवादत्वेन गतिरनन्तरः (पा ६-२-४९) इति पूर्वपदप्रकृतिस्वरत्वम् । निपातत्वादलंशब्द आद्युदात्तः । पाहीत्यत्र पिबादेशाभावश्छान्दसः । श्रुधीत्यत्र श्रुशृण्वित्यादिना (पा ६-४-१०२) हेर्धिभावः । तिङन्तादुत्तरस्य निघातो नास्ति । सेर्ह्यपिच्च (पा ३-४-८७) इति । पित्त्वनिषेधादनुदात्ते निवारिते प्रत्ययस्वरः । हवमित्यत्र ह्वयतिधातोर्बहुलं छन्दसि (पा ६-१-३४) इति संप्रसारणे सत्युकारान्तत्त्वादृदोरप् (पा ३-३-५७) इत्यप्प्रत्ययः । तस्य पित्त्वादनुदात्ते सति धातुस्वरः शिष्यते । संहितायां श्रुधीत्यस्यान्येषामपि दृश्यते (पा ६-३-१३७) इति दीर्घः ॥ १ ॥</description>
    </item>
    
    <item>
      <title>००३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/003/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/003/</guid>
      <description>०१ अश्विनौ। मधुच्छन्दा वैश्वामित्रः। गायत्री।
अश्वि॑ना॒ यज्व॑री॒रिषो॒ द्रव॑त्पाणी॒ शुभ॑स्पती ।
पुरु॑भुजा चन॒स्यत॑म् ॥
अश्वि॑ना । यज्व॑रीः । इषः॑ । द्रव॑त्पाणी॒ इति॒ द्रव॑त्ऽपाणी । शुभः॑ । प॒ती॒ इति॑ ।
पुरु॑ऽभुजा । च॒न॒स्यत॑म् ॥
हे अश्विनौ युवामिषो हविर्लक्षणान्यन्नानि चनस्यतम् । इच्छतम् । भुंजाथामित्यर्थः । यद्यपि चनःशब्दोऽन्नवाची तथापीष इत्यनेन सह नास्ति पुनरुक्तिदोषः । इच्छामुपलक्षयितुं प्रयुक्तत्वात् । वक्तव्यमुवाच । समूलकाषं कषतीत्यादौ यथा पुनरुक्त्यभावस्तद्वत् । कीदृशीरिषः । यज्वरीः । यागनिष्पादिकाः । कीदृशावश्विनौ । द्रवत्पाणी । हविर्ग्रहणाय द्रवद्भ्यां धावद्भ्यां पाणिभ्यामुपेतौ । शुभस्पती । शोभनस्य कर्मणः पालकौ । पुरुभुजा । विस्तीर्णभुजौ बहुभोजिनौ वा । अश्विना । आमन्त्रितस्येति षाष्ठि कमाद्युदात्तत्वम् । यज्जरीः । यागकरणानामप्यन्ना नामसिश्छिनत्तीतिवत् स्वव्यापारे कर्तृत्वविवक्षया सुयजोर्ङ्वनिप् (पा ३-२-१०३) इति ङ्वनिप्प्रत्ययः । वनो र च (पा ४-१-७) इति ङीप् । तत्सन्नियोगेन रेफादेशः । प्रत्ययत्रयस्यानुदात्तौ सुप्पितावित्यनुदात्तत्वाद्धातुस्वर एवावशिष्यते । इषःशब्दे शसोऽनुदात्तत्वात्प्रातिपदिकस्वर एव शिष्यते । द्रवन्तौ धावन्तौ पाणी ययोस्तयोः संबोधनं द्रवत्पाणी इति । तस्यामन्त्रिताद्युदात्तत्वं न पुनराष्टमिको निघातोऽ पादादाविति प्रतिषेधात् । इष इति पूर्वपदस्य सुबामन्त्रित इति पराङ्गवद्भावेन मित्रावरुणावृतावृधौ । ऋ १-२-८ । इतिवदपादादित्वमिति चेन्न । तत्र सामानाधिकरण्येन परस्परान्वयात् । इह त्विषो द्रवत्पाणी इत्यनयोः सरस्वतिशुतुद्रिपदवदसामर्थ्येन प्रयुक्तत्वात् । शुभ इति शुभ शुंभ दीप्तावित्यस्य संपदादित्वाद्भावे क्विबन्तस्य षष्ठ्येकवचनम् । षष्ठ्याः पतिपुत्र (पा ८-३-५३) इति विसर्जनीयस्य सत्वम् । तस्य पती इत्यामन्त्रिते परतः पराङ्गवद्भावादामन्त्रिताद्युदात्तत्वम् । न पुनराष्टमिको निघातः । तस्मिन्कर्तव्ये द्रवत्पाणी इति पूर्वस्यामन्त्रितस्यामन्त्रितं पूर्वमविद्यमानवदित्यविद्यमानवद्भावेन पादादित्वादपादादामिति प्रतिषेधात् । ननु मित्रावरुणावृतावृधावितिवन्नामन्त्रिते समानाधिकरण इत्यविद्यमानवद्भाव प्रतिषेधेन भवितव्यमिति चेन्न । मित्रावरुणपदं हि सामान्यवचनमिति युक्तस्तस्याविद्यमानवत्त्वप्रतिषेधः । द्रवत्साणीपदं तु न तथेति वैषम्यात् । पुरुभुजा । पुरू विस्तीर्णौ भुजौ ययोस्तौ । आमन्त्रिताद्युदात्तत्वम् । सुपां सुलुगिति डादेशः । पुरु बहुभुंजाते इति वा । चनस्यतमित्यत्र जायतेरन्ने ह्रस्वश्च (उ ४-१९९) इति चायृ पूजानिशामनयोरित्यस्यासुन्प्रत्यय आकारस्य ह्रस्वे चानुकृष्टे नुडागमे च (उ ४-१९६) लोपो व्योर्वलि (पा ६-१-६६) इति यकारलोपे चनःशब्दोऽन्ननामसु पठितः । तदात्मन इच्छतीति सुप आत्मनः क्यच् । पा ३१-८ । सनाद्यन्ताः (पा ३-१-३२) इति धातुत्वाल्लोण्मध्यमद्विवचनम् । क्यचः प्रत्ययस्वरेणोदात्तत्वम् । शपैकादेशे कृत एकादेश उदात्तेनोदात्तः (पा ८-२-५) इत्युदात्तः । उपर्याख्यातस्य लसार्वधातुकानुदात्तत्वे स्वरितत्वम् । न च तिङ्ङतिङ इति निघातः । पूर्वस्यामन्त्रितस्याविद्यमानवद्भावेन पदादपरत्वात्पादादित्वाद्वा तदप्राप्तेः ॥ १ ॥</description>
    </item>
    
    <item>
      <title>००४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/004/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/004/</guid>
      <description>०१ इन्द्रः। मधुच्छन्दा वैश्वामित्रः। गायत्री।
सु॒रू॒प॒कृ॒त्नुमू॒तये॑ सु॒दुघा॑मिव गो॒दुहे॑ ।
जु॒हू॒मसि॒ द्यवि॑द्यवि ॥
सु॒रू॒प॒ऽकृ॒त्नुम् । ऊ॒तये॑ । सु॒दुघा॑म्ऽइव । गो॒ऽदुहे॑ ।
जु॒हू॒मसि॑ । द्यवि॑ऽद्यवि ॥
सुरूपकृत्नुं शोभनरूपोपेतस्य कर्मणः कर्तारमिन्द्रमूतयेऽस्मद्रक्षार्थं द्यवि द्यवि प्रतिदिनं जुहूमसि । आह्वयामः । आह्वाने दृष्टान्तः । गोदुहे गोदुगर्थं सुदुघामिव सुष्टु दोग्ध्रीं गामिव । यथा लोके गोर्यो दोग्धा तदर्थं तस्याभिमुखेन दोहनीयां गामाह्वयति तद्वत् । वस्तोरित्यादिषु द्वादशस्वहर्नामसु द्यविद्यवीति पठितम् । सुरूपकृत्नुम् । करोतीति कृत्नुः । कृहनिभ्यां क्नुः (उ ३-३०) कित्वाद्गुणाभावः । तकारोपजनश्छान्दसः । समासान्तो दात्तः । ऊतये । अवतेर्धातोरुदात्त इत्यनुवृत्तावूतियूतिजूतिसातिहेतिकीर्तयश्च । पा । ३-३-९७ । इति क्तिन्नुदात्तो निपातितः । सुदुघाम् । सुष्टुदुग्ध इति सुदुघा । दुहः कब्घश्च (पा ३-२-७०) इति कप्प्रत्ययो हकारस्य च घकारः । कित्त्वाद्गुणाभावः । कपः पित्त्वादनुदात्तत्वे धातुस्वरेणोकार उदात्तः । सुशब्देन गतिसमासे कृदुत्तरपदप्रकृतिस्वरत्वेन स एव स्वरः । इवेन विभक्त्यलोपः पूर्वपदप्रकृतिस्वरत्वं चेतीवसमासे स एव स्वरः । गां दोग्धीति गोधुक् । सुत्सूद्विषेत्यादिना (पा ३-२-६१) क्विप् । कृदुत्तरपदप्रकृतिस्वरत्वम् । जुहूमसि । हूयतेर्लडुत्तमपुरुषबहुवचने बहुलं छन्दसीति शपः श्लुः ॥ पा पा २-४-७६ । अभ्यस्तस्य च (पा ६-१-३३) इत्यभ्यस्तकारणस्य हूयतेः प्रागेव द्विर्वचनात्संप्रसारणम् । संप्रसारणाच्च (पा ६-१-१०८) इति परपूर्वत्वम् । हलः (पा ६-४-२) इति दीर्घः । ततः श्लाविति द्विर्वचनम् । अभ्यासस्य ह्रस्वः (पा ७-४-५९) चुत्वजश्त्वे (पा ७-४-६२) ८-४-५३ । इदन्तो मसिः (पा ७-१-४६) इतीकारागमः । प्रत्ययस्वरेण मकारस्योदात्तत्वम् । द्यवि द्यवि । द्योशब्दः प्रातिपदिकस्वरेणान्तोदात्तः । नित्यवीप्सयोः पा ८-१-४ । इति द्विर्भावः तस्य परमाम्रेडितम् (पा ८-१-२) अनुदात्तं च (पा ८-१-३) इति द्वितीयस्यानुदात्तत्वं ॥ १ ॥</description>
    </item>
    
    <item>
      <title>००५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/005/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/005/</guid>
      <description>०१ इन्द्रः। मधुच्छन्दा वैश्वामित्रः। गायत्री।
आ त्वेता॒ नि षी॑द॒तेन्द्र॑म॒भि प्र गा॑यत ।
सखा॑यः॒ स्तोम॑वाहसः ॥
आ । तु । आ । इ॒त॒ । नि । सी॒द॒त॒ । इन्द्र॑म् । अ॒भि । प्र । गा॒य॒त॒ ।
सखा॑यः । स्तोम॑ऽवाहसः ॥
तुशब्दः क्षिप्रार्थो निपातः । द्वाभ्यामाङ् भ्यामन्वेतुमितशब्दोऽभ्यसनीयः । हे सखाय ऋत्विजः क्षिप्रमस्मिन्कर्मण्यागच्छतागच्छत । आदरार्थोऽभ्यासः । आगत्य च निषीदत । उपविशत । उपविश्य चेन्द्रमभि प्र गायत । सर्वतः प्रकर्षेण स्तुतः । कीदृशाः सखायः । स्तोमवाहसः । त्रिवृत्पंचदशादिस्तोमानस्मिन्कर्मणि वहन्ति प्रापयन्तीति ॥ आ तु आ निपातत्वादाद्युदात्ताः । इत । इण् गतौ । द्व्यचोऽतस्तिङः (पा ६-३-१३५) इति संहितायां दीर्घत्वम् । नि । निपातत्वादाद्युदात्तः । सीदत । पाघ्राध्मास्थाम्नादाण् दृशीत्यादिना (पा ७-३-७८) सदेः सीदादेशः । सदेरप्रतेः (पा ८-३-६६) इति संहितायां षत्वम् । अभि । उपसर्गाश्चाभिवर्जमिति वचनात्प्रातिपदिकान्तोदात्तत्वम् । स्तोमवाहसः । अर्तिस्तुसुहुसृधृक्षिक्षुभायावापदियक्षिणीभ्यो मन् (उ १-१३९) इति स्तौतेर्मन्प्रत्ययान्तः स्तोमशब्दो नित्त्वादाद्युदात्तः । स्तोमं वहन्तीति स्तोमवाहसः । वहिहाधाञ् भ्यश्छन्दसि (उ ४-२२०) इत्यसुन्प्रत्ययः । तत्र णिदित्यनुवृत्तेरत उपधायाः । पा । ७-२-११६ । इत्युपधाया वृधिः । कृदुत्तरपदप्रकृतिस्वरत्वे प्राप्ते गतिकारकयोरपि पूर्वपदप्रकृतिस्वरत्वं च (उ ४-२२६) इत्यौणादिकसूत्रात्समास अद्युदात्तः ॥ १ ॥</description>
    </item>
    
    <item>
      <title>००६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/006/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/006/</guid>
      <description>०१ इन्द्रः। मधुच्छन्दा वैश्वामित्रः। गायत्री।
यु॒ञ्जन्ति॑ ब्र॒ध्नम॑रु॒षं चर॑न्तं॒ परि॑ त॒स्थुषः॑ ।
रोच॑न्ते रोच॒ना दि॒वि ॥
यु॒ञ्जन्ति॑ । ब्र॒ध्नम् । अ॒रु॒षम् । चर॑न्तम् । परि॑ । त॒स्थुषः॑ ।
रोच॑न्ते । रो॒च॒ना । दि॒वि ॥
इन्द्रो हि परमैश्वर्ययुक्तः । परमैश्वर्यं चाग्निवाय्वादित्यनक्षत्ररूपेणावस्थानादुपपद्यते । ब्रध्नमादित्यरूपेणावस्थितं अरुषं हिंसकरहिताग्नि रूपेणावस्थितं चरन्तं वायुरूपेण सर्वतः प्रसरन्तमिन्द्र परि तस्थुषः परितोऽवस्थिता लोकत्रयवर्तिनः प्राणिनो युंजन्ति । स्वकीये कर्मणि देवतात्वेन संबद्धं कुर्वन्ति । तस्मैवेन्द्रस्य मूर्तिविशेषभूतानि रोचना रोचनानि नक्षत्राणि दिवि द्युलोके रोचन्ते । प्रकाशन्ते । अस्य मन्त्रस्योक्तार्थपरत्वं ब्राह्मणान्तरे व्याख्यातम् । युंजन्ति ब्रध्नमित्याह । असौ वा आदित्यो ब्रध्नः । आदित्यमेवास्मै युनक्ति । अरुषमित्याह । अग्निर्वा अरुषः । अग्निमेवास्मै युनक्ति । चरन्तमित्याह । वायुर्वै चरन् । वायुमेवास्मै युनक्ति । परि तस्थुष इत्याह । इमे वै लोकाः परि तस्थुषः । इमानेवास्मै लोकान्युनक्ति । रोचन्ते रोचना दिवीत्याह । नक्षत्राणि वै रोचना दिवि । नक्षत्राण्येवास्मै रोचयति । तै ब्रा ३-९-४-१ । इति । पंचविंशति सङ्ख्याकेषु महन्नामसु महो ब्रध्न इति पठितम् । आदित्यस्यापि महत्वादेव ब्रध्नत्वं ॥ युंजन्ति । अन्तेः प्रत्ययस्वरेणाद्युदात्तत्वम् । ब्रध्नम् । प्रातिपदिकान्तोदात्तः । अरुषम् । उष रुष रिष हिंसार्थाः । रोषन्तीति रुषा हिंसकाः । इगुपधज्ञाप्रीकिरः कः (पा ३-१-१३५) इति कः । प्रत्ययस्वरेणोदात्तः । न सन्ति रुषा यस्यासावरुषः नञ् सुभ्याम् (पा ६-२-१७२) इत्युत्तरपदान्तोदात्तत्वम् । आमिपूर्वः (पा ६-१-१०७) इति पूर्वरूप एकादेश उदात्तेनोदात्तः (पा ८-२-५) इत्युदात्तत्वम् । चरन्तम् । शपः पित्त्वादनुदात्तत्वम् । शतुश्च लसार्वधातुतस्वरेण धातु स्वर एव शिष्यते । तस्थुषः । तिष्ठतेर्लिटः । क्वसुरादेशः (पा ३-२-१०७) वस्वेकाचाद्छसां पा ७-२-६७ । इतीटमन्तरङ्गमपि बाधित्वा संप्रसारणं संप्रसारणाश्रयं च बलीयः । म ६-१-१७-२ । इति शसि परतो भत्वात् (पा १-४-१८) वसोः संप्रसारणम् (पा ६-४-१३१) परपूर्वत्वम् । शासिवसिघसीनां च (पा ८-३-६०) इति षत्वं वसोः । प्रत्ययस्वरेणोदात्तत्वम् । रोचन्ते । तिङो लसार्वधातुकानुदात्तत्वम् । शपः पित्त्वादनुदात्तत्वम् । धातुस्वर एव । रोचना अनुदात्तेतश्च हलादेः (पा ३-२-१४९) इति युच् । युवोरानाकौ (पा ७-१-१) इत्यनादेसः । चित इत्यन्तोदात्तत्वम् । दिवि । ऊडिदमित्यादिना विभक्तेरुदात्तत्वं ॥ १ ॥</description>
    </item>
    
    <item>
      <title>००७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/007/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/007/</guid>
      <description>०१ इन्द्रः। मधुच्छन्दा वैश्वामित्रः। गायत्री।
इन्द्र॒मिद्गा॒थिनो॑ बृ॒हदिन्द्र॑म॒र्केभि॑र॒र्किणः॑ ।
इन्द्रं॒ वाणी॑रनूषत ॥
इन्द्र॑म् । इत् । गा॒थिनः॑ । बृ॒हत् । इन्द्र॑म् । अ॒र्केभिः॑ । अ॒र्किणः॑ ।
इन्द्र॑म् । वाणीः॑ । अ॒नू॒ष॒त॒ ॥
गाथिनो गीयमानसामयुक्ता उद्गातार इन्द्रमिदिन्द्रमेव बृहत् त्वामिद्धि हवामहे । ऋग्वे ६-४६-१ । इत्यस्यामृच्युत्पन्नेन बृहन्नामकेन साम्नानूषत । स्तुतवन्तः । अर्किणोऽर्चनहेतुमन्त्रोपेता होतारोऽर्केभिर्यग्रूपैर्मन्त्रैरिन्द्रमेवानूषत । ये त्ववशिष्टा अध्वर्यवस्ते वाणीर्वाग्भिर्यजूरूपाभिरिन्द्रमेवानूषत । अर्कशब्दस्य मन्त्रपरत्वं यास्केनोक्तम् । अर्को मन्त्रो भवति यदेनेनार्चन्ति (नि ५-४) इति । श्लोक इत्यादिषु सप्तपंचाशत्सु वाङ्नामसु वाशी वाणीति पठिशं ॥ गाथिनः । उषिकुषिगार्तिभ्यस्थन् (उ २-४) इति गायतेस्थन्प्रत्ययः । नित्त्वादाद्युदात्तः । गाथा एषां सन्तीति गाथिनः । व्रीह्यादिभ्यश्च (पा ५-२-११६) इतीनिः । प्रत्ययस्वरेणेकार उदात्तः । स च सति शिष्टः । बृहत् । बृहता । तृतीयैकवचनस्य सुपां सुलुगिति लुक् । पृषद्बृहन्महज्जगच्छतृवच्च (उ २-८४) इत्यन्तोदात्तो निपातितः । अर्केभिः । अर्च पूजायाम् । अर्च्यतॆ एभिरत्यर्कामन्त्राः । पुंसि संज्ञायां घः प्रायेण (पा ३-३-११८) इति घः । चचोः कु घिण्यतोः (पा ७-३-५२) इति कुत्वम् । प्रत्ययस्वरेणान्तोदात्तः । बहुलं छन्दसि (पा ७-१-१०) इति भिस ऐसादेशो न भवति । अर्काः स्तुतिसाधनभूता मन्त्रा एषां सन्तीत्यर्किणः । वाणीः । वृषादीनां च (पा ६-१-२०३) इत्याद्युदात्तः । दीर्घाज्जसि च (पा ६-१-१०५) इति पूर्वसवर्णदीर्घनिषेधस्य वा छन्दसि (पा ६-१-१०६) इति विकल्पितत्वाद्धीर्घत्वम् । तृतीयार्थे प्रथमा । अनूषत । णु स्तुतौ । णो नः (पा ६-१-६५) इति नत्वम् । लुङि व्यत्ययेनात्मनेपदम् । झस्यादादेशः (पा ७-१-५) सिच इडभाव उकारस्य दीर्घत्वं च छान्दसम् । धातोः कुटादित्वात् (पा १-२-१) सि चो ङित्वेन (पा १-१-५) गुणाभावः ॥ १ ॥</description>
    </item>
    
    <item>
      <title>००८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/008/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/008/</guid>
      <description>०१ इन्द्रः। मधुच्छन्दा वैश्वामित्रः। गायत्री।
एन्द्र॑ सान॒सिं र॒यिं स॒जित्वा॑नं सदा॒सह॑म् ।
वर्षि॑ष्ठमू॒तये॑ भर ॥
आ । इ॒न्द्र॒ । सा॒न॒सिम् । र॒यिम् । स॒ऽजित्वा॑नम् । स॒दा॒ऽसह॑म् ।
वर्षि॑ष्ठम् । ऊ॒तये॑ । भ॒र॒ ॥
हे इन्द्र ऊतयेऽस्मद्रक्षार्थं रयिं धनमा भर । अहर । कीदृशं रयिंसानसिं संभजनीयं सजित्वानं समानशत्रुजयशीलम् । धनेन हि शूरान्छृत्यान्सेंपाद्य शत्रवो जीयन्ते । सदासदं सर्वदा शत्रूणामभिभवहेतुं वर्षिष्ठं अतिशयेन वृद्धम् । प्रभूतमित्यर्थः ॥ सानसि । वन षण संभक्तावित्यस्मादसिप्रत्ययॊवृद्धिरन्तोदात्तत्वं च सानसिधर्णसीत्यादिना । उ ४ । १०७ । निपात्यते । रयिम् । प्राति । पदिकस्वरेणान्तोदात्तः । सजित्वानम् । समानानरीञ्जेतुं शीलमस्य । अन्येभ्योऽपि दृश्यन्ते (पा ३-२-७५) इति क्वनिप् । उपपदसमासः । समानस्य च्छन्दस्यमूर्धप्रभृत्युदर्केषु (पा ६-२-८४) इति समानस्य सभावः । कृदुत्तरपदप्रकृतिस्वरेण धातुस्वर एव शिष्यते । वर्षिष्ठम् । वृद्धशब्दादशिशायने तमबिष्ठनौ (पा ५-३-५५) इतीष्ठन् प्रियस्थिरेत्यादिना (पा ६-४-१५७) वृद्धशब्दस्य वर्षादेशः । इष्ठनो नित्त्वादाद्युदात्तत्वम् । ऊतये । उदात्त इत्यनुवृत्तावूतियूतिजुूतिसातीत्यादिना क्तिन्नुदातो प्राग्धातोः । पा । १-४-८० । इति धातोः प्राक्प्रयोक्तव्यस्याङो व्यवहिताश्च (पा १-४-८२) इति छन्दसि व्यवहितप्रयोगः ॥ १ ॥</description>
    </item>
    
    <item>
      <title>००९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/009/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/009/</guid>
      <description>०१ इन्द्रः। मधुच्छन्दा वैश्वामित्रः। गायत्री।
इन्द्रेहि॒ मत्स्यन्ध॑सो॒ विश्वे॑भिः सोम॒पर्व॑भिः ।
म॒हाँ अ॑भि॒ष्टिरोज॑सा ॥
इन्द्र॑ । आ । इ॒हि॒ । मत्सि॑ । अन्ध॑सः । विश्वे॑भिः । सो॒म॒पर्व॑ऽभिः ।
म॒हान् । अ॒भि॒ष्टिः । ओज॑सा ॥
हे इन्द्र एहि । अस्मिन्कर्मण्यागच्छ । आगत्य च विश्वेभिः सर्वैः सोमपर्वभिः सोमरसरूपैरन्धसोंऽधोभिरन्नैर्मत्सि । माद्य । हृष्टो भव । तत ऊर्ध्वमोजसा बलेन महान्भूत्वाभिष्टिः शत्रूणामभिभविता भवेति शेषः । अष्टाविंशतिसङ्ख्याकेषु बलानामस्वोजः पाज इति पठितं ॥ आ इहि । आद्गुणः (पा ६-१-८७) इन्द्र एहि । यो ह्युभयोः । स्थाने लभतेऽसावन्यतरव्यपदेशमित्याङ्माङोरेकादेशस्याङ् व्यपदेशादोमाङोश्च (पा ६-१-९५) इति पररूपम् । मत्सि । माद्य । मदी हर्षग्ल पनयोः । लोटः सिप् । सर्वे विधयश्छन्दसि विकल्प्यन्त इति सेर्हिरादेशः (पा ३-४-८७) न भवति । दिवादिभ्यः श्यन् (पा ३-१-६९) इति श्शन् । बहुलं छन्दसीति श्यनो लुक् । न लुमताङ्गस्य (पा १-१-६३) इति प्रत्ययलक्षणप्रतिषेधाच्छमामष्टनां दीर्घः श्यनि । पा ७- -७४ । इत्युपधादीर्घो न भवति । सिपः पित्त्वाद्धातुस्वर एव । अन्धसः । अदेर्नुम् धश्च (उ ४-२०५) इत्यसुन् । व्यत्ययेन तृतीयाबहुवचनं कर्तव्यम् । नित्त्वादाद्युदात्तः । विश्वेभिः । अशिप्रुषीत्यादिना (उ १-१५१) क्वन् । नित्त्वादाद्युदात्तत्वम् । ऐसादेशो बहुलं छन्दसीति न भवति । सोमपर्वभिः । लतारूपं सोमं पृणन्ति पूरयन्तीति सोमपर्वाणः सोम रसा । पृ पालकपूरणयोः । अन्येभ्योऽपि दृश्यन्त इति वनिप् । गुणो रपरत्वम् । वनिपः पित्त्वाद्धातुस्वर एव । उपपदसमासे कृदुत्तरपदप्रकृतिस्वरेण पुनः स एव भवति । अभिष्टिरभिगन्ता । इष गतौ । मन्त्रे वृषेत्यादिना (पा ३-३-९६) क्तिन्नुदात्तः । स हि भावपरोऽपि भवितारं लक्षयति । कित्त्वाल्लघूपधगुणाभावः । तितुत्रतथसिसुसरकसेषु । च (पा ७-२-९) इतीडागमो न भवति । अभिशब्दस्येकार एमनादिषु पररूपं वक्त्यव्यम् । पा ६-१-९४-६ । इति पररूपत्वम् । प्रादिसमासे कृदुत्तरपदप्रकृतिस्वरत्वम् । ओजसा । उब्जेर्बलोपश्च (उ ४-१९१) इत्यसुन् । नित्त्वादाद्युदात्तः ॥ १ ॥</description>
    </item>
    
    <item>
      <title>०१०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/010/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/010/</guid>
      <description>०१ इन्द्रः। मधुच्छन्दा वैश्वामित्रः। अनुष्टुप्।
गाय॑न्ति त्वा गाय॒त्रिणोऽर्च॑न्त्य॒र्कम॒र्किणः॑ ।
ब्र॒ह्माण॑स्त्वा शतक्रत॒ उद्वं॒शमि॑व येमिरे ॥
गाय॑न्ति । त्वा॒ । गा॒य॒त्रिणः॑ । अर्च॑न्ति । अ॒र्कम् । अ॒र्किणः॑ ।
ब्र॒ह्माणः॑ । त्वा॒ । श॒त॒क्र॒तो॒ इति॑ शतऽक्रतो । उत् । वं॒शम्ऽइ॑व । ये॒मि॒रे॒ ॥
हे शतक्रतो बहुकर्मन्बहुप्रज्ञ वेन्द्र त्वां गायत्रिण उद्गातारो गायन्ति । स्तुवन्ति । आर्किणोऽर्चनहेतुमन्त्रयुक्ता होतारोऽर्कमर्चनीयमिन्द्रमर्चन्ति । शस्त्रगतैर्मन्त्रैः प्रशंसन्ति । ब्रह्माणो ब्रह्मप्रभृतय इतरे ब्राह्मणास्त्वामुद्येमिरे । उन्नतिं प्रापयन्ति । तत्र दृष्टान्तः । वंशमिव । यथा वंशाग्रे नृत्यन्तः शिल्पिनः प्रौढं वंशमुत्पन्नं कुर्वन्ति । यथा वा सन्मार्गवर्तिनः स्वकीयं कुलमुन्नतं कुर्वन्ति । तद्वत् । एतामृचं यास्क एवं व्याचष्ट । गायन्ति त्वा गायत्रिणः प्रार्चन्ति तेऽर्कमर्किणो ब्रहाणस्त्वा शतक्रत उद्येमिरे वंशमिव । वंशो वनशयो भवति वननाच्छ्रूयत इति वा (नि ५-५) अर्कशब्दं च बहुधा व्याचष्टे । अर्को देवो भवति यदेनमर्चन्त्यर्को मन्त्रो भवति यदेनेनार्चन्त्यर्कमन्नं भवत्यर्चति भूतान्यर्को वृक्षो भवति स वृतः कटुकिम्ना (नि ५-४) इति ॥ गायन्त्रि । शप्तिङौ । पित्त्वाल्लसार्वधातुकत्त्वाच्छानुदात्तौ । धातुरादात्तः । गायत्रिणः । गायत्रं साम येषामुद्गातृणामस्ति ते । अत इनठनौ । प्रत्ययस्वरेणेकार उदात्तः । अर्चन्ति । अर्च पूजायाम् । भौवादिकः । शप्तिङावनुदात्तौ । धातुस्वर एव पादादित्त्वान्ननिघातः । अर्कम् । अर्चन्त्येभिरित्यर्का मन्त्राः । तैरर्चनीयतया तदात्मक इन्द्रोऽपि लक्षणयार्कः । पुंसि संज्ञायां घः प्रायेण (पा ३-३-११८) इति करणे घः । चजोः कु घिण्यतोः । पा । ७-३-५२ । इति चकारस्य कुत्वम् । ककारः । प्रत्ययस्वरेणान्तोदात्तः । अर्का मन्त्रा एषां सन्तीत्यर्किणो होतारः । एकाक्ष । रात्कृतो जातेः सप्तम्यां च न तौ स्मृतौ । पा ५-२-११५-२ । इति कृदन्तादिनिठनौ यद्यपि प्रतिषिद्धौ तथाप्यत्र व्यत्ययादिनिः । प्रत्ययस्परेणेकार उदात्तः । ब्रह्माणः प्रातिपदिकस्वरेणान्तोदात्तः । शतक्रतो । निघातः । संहितायामवादेशे लोपः शाकल्यस्य (पा ८-३-१९) इति वकारलोपः । वंशशब्दः प्रातिपदिकस्वरेणान्तोदात्तः । इवेन विभक्त्यलोपः पूर्वपदप्रकृतिस्वरत्वं च । पा २-१-४-२ । इति स एव शिष्यते । येमिरे । यम उपरमे । तिङ्ङतिङ इति निघातः ॥ १ ॥</description>
    </item>
    
    <item>
      <title>०११</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/011/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/011/</guid>
      <description>०१ इन्द्रः। जेता माधुच्छन्दसः। अनुष्टुप्।
इन्द्रं॒ विश्वा॑ अवीवृधन्त्समु॒द्रव्य॑चसं॒ गिरः॑ ।
र॒थीत॑मं र॒थीनां॒ वाजा॑नां॒ सत्प॑तिं॒ पति॑म् ॥
इन्द्र॑म् । विश्वाः॑ । अ॒वी॒वृ॒ध॒न् । स॒मु॒द्रऽव्य॑चसम् । गिरः॑ ।
र॒थिऽत॑मम् । र॒थिना॑म् । वाजा॑नाम् । सत्ऽप॑तिम् । पति॑म् ॥
विश्वाः सर्वा गिरोऽस्मदीयाः स्तुतय इन्द्रमवीवृधन् । वर्धितवत्यः । कीदृशमिन्द्रम् । समुद्रव्यचसं समुद्रवद्व्याप्तवन्तं रथीनां रथयुक्तानां योद्धृणां मध्ये रथीतमं अतिशयेन रथयुक्तं वाजानामन्नानां पतिं स्वामिनं सत्पतिं सतां सन्मार्गवर्तिनां पालकं ॥ विश्वाः । विशेः क्वन् । नित्सर्वः । अवीवृधन् । वृधेर्णिचि चङ्युर्ऋदित्यनुवृत्तौ नित्यं छन्दसि (पा ७-४-८) इत्यृकारस्य ऋकारविधानाल्लघूपधगुणाभावः । निघातस्वरः । समुद्रव्यचसम् । व्यचेरसुन् । गाङ्कुटादिभ्योऽञ्णिन्ङित् (पा १-२-१) इति प्राप्तस्य ङित्वस्य व्यचेः कुटादित्वमनसि । पा १-२-१-१ । इत्यसिनिषेधाद्ग्रहिज्येत्यादिना ङिति विधीयमानं संप्रसारणम् (पा ६-१-१६) न भवति समुद्रव्यच इव व्यचो यस्य । बहुव्रीहौ पूर्वपदप्रकृतिस्वरत्वम् । रथीतमं रथीनां रथशब्दादुत्पन्नस्येनश्छान्दसं दीर्घत्वम् । प्रत्ययस्वरेणोदात्तत्वं च । वाजानाम् । वृषादित्त्वादाद्युदात्तत्वम् । सत्पतिम् । पत्यवैश्वर्ये (पा ६-२-१८) इति पूर्वपदप्रकृतिस्वरत्वं ॥ १ ॥</description>
    </item>
    
    <item>
      <title>०१२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/012/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/012/</guid>
      <description>०१ अग्निः। मेधातिथिः काण्वः। गायत्री।
अ॒ग्निं दू॒तं वृ॑णीमहे॒ होता॑रं वि॒श्ववे॑दसम् ।
अ॒स्य य॒ज्ञस्य॑ सु॒क्रतु॑म् ॥
अ॒ग्निम् । दू॒तम् । वृ॒णी॒म॒हे॒ । होता॑रम् । वि॒श्वऽवे॑दसम् ।
अ॒स्य । य॒ज्ञस्य॑ । सु॒ऽक्रतु॑म् ॥
अग्नेर्दूतत्वमेतन्मन्त्रव्याख्याने तैत्तिरीयब्राह्मणे समाम्नायते । अग्निर्देवानां दूत असीदुशनाः काव्योऽसुराणाम् । तै सं २-५-८-५ । इति । तादृशं देवदूतमग्निमस्मिन्कर्मणि वृणीमहे । संभजामः । कीदृशम् । होतारं देवानासुक्रतुं शोभनकर्माणं शोभनप्रज्ञं वा ॥ मघमित्यादिष्वष्टाविंशतिसङ्ख्याकेषु धननामसु वेदस्शब्दः पठितः ॥ होतारम् । ह्वेञ् स्पर्धायां शब्दे च । ताच्छील्यादिषु तृन् । बहुलं छन्दसीति संप्रसारणे पूरपूर्वत्वे गुणः । नित्त्वादाद्युदात्तः । विश्ववेदसम् । बहुव्रीहौ । विश्वं संज्ञायाम् (पा ६-२-१०६) इति पूर्वपदान्तोदात्तत्वम् । अस्य ऊडिदमित्यादिना विभक्तेरुदात्तत्वम् । सुक्रतुम् । क्रत्वादयश्च (पा ६-२-११८) इत्याद्युदात्तत्वं ॥ १ ॥</description>
    </item>
    
    <item>
      <title>०१३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/013/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/013/</guid>
      <description>०१ इध्मः समिद्धो वाग्निः। मेधातिथिः काण्वः। गायत्री।
सुस॑मिद्धो न॒ आ व॑ह दे॒वाँ अ॑ग्ने ह॒विष्म॑ते ।
होतः॑ पावक॒ यक्षि॑ च ॥
सुऽस॑मिद्धः । नः॒ । आ । व॒ह॒ । दे॒वान् । अ॒ग्ने॒ । ह॒विष्म॑ते ।
होत॒रिति॑ । पा॒व॒क॒ । यक्षि॑ । च॒ ॥
हे अग्ने सुसमिद्धनामकस्त्वं नोऽस्मदीयाय हविष्मते यजमानाय तदनुग्रहार्थं देवाना वह । हे पावक शोधक होतर्होमनिष्पादकाग्ने यक्षि च । यज च ॥ सुसमिद्धः । समः क्रियाविशेषेणत्वेन गतिसंज्ञकत्वात्प्रादिसमासः । शोभनवाचिनः सुशब्दस्य तु विशेषणं विशेष्येण बहुलम् (पा २-१-५७) इति समिद्ध पदेन कर्मधारयसमासः । सुशब्दः प्रातिपदिकस्वरेणोदात्तः । कर्मधारयेऽनिष्ठा (पा ६-२-४६) इति पूर्वपदप्रकृतिस्वरत्वम् । क्रियाविशेषणत्वे हि सुशब्दस्य गतित्वात्प्रादिसमासे गतिरनन्तर इति समो यदुदात्तत्वं तदेव कृदुत्तरपदप्रकृतिस्वरत्वेन स्थास्यतीति सुशब्दोनुदात्तः स्यात् । देवा अग्ने । पूर्ववद्रुत्वानुनासिके । हविष्मते । हविरस्यास्तीति मतुप् । तसौ मत्वर्थे (पा १-४-१९) इति भत्वेन पदत्वस्य बाधितत्वान्न रुत्वम् । होतःपावकशब्द योरामन्त्रितयोः पृथक्प्रृृथगेव क्रियान्वये परस्परमसामर्थ्यात्पराङ्गवद्भावाभावान्न तन्नि बन्धनमैकस्वर्यम् । न च द्वितीयस्यामन्त्रितस्या ष्टमिकनिघातेनैकस्वर्यम् । आमन्त्रितं पूर्वमविद्यमानवदिति पूर्वस्याविद्यमानवत्त्वेन पदात्परत्वाभावात्पादादित्वाच्च परस्परसामानाधिकरण्येऽपि होतरित्यस्य विशेषणत्वे समानमेवाविद्यमानवत्त्वम् । अत एवाविद्यमानवत्त्वात्सामर्थ्येऽपि न पराङ्ग वद्भाव इति नैकस्वर्यसिद्धिः । अतो होतरिति विशेष्यम् । अतः पुनातीति पावक इत्यवयवप्रसिद्धिस्वीकारेण विशेषणत्वाद्दोतरिति विशेष्यम् । तच्च सामान्य वचनमिति नामन्त्रिते समानाधिकरण इत्यविद्यमानवत्त्वप्रतिषेधात्पदात्परत्वादपादादित्वाच्च द्वितीयामन्त्रितस्याष्टमिकनिघातेन वा पराङ्गवद्भावे सति शेषनिघातेन वा सर्वानुदात्तत्व सिद्धिः । यक्षि । यजेर्लोटः । सिपि बहुलं छन्दसीति शपो लुक् । व्रश्चादिना षत्वम् । षढोः कः सि (पा ८-२-४१) इति कत्वम् । सेर्हिरादेशश्छान्दसत्वान्न भवति । सिपः पित्त्वेनानुदात्तत्वाद्धातुस्वर एव शिष्यते । न च तिङ्ङतिङ इति निघातः । पूर्वस्य पावकेत्यामन्त्रितस्याविद्यमानवत्त्वात् । ननु नामन्त्रिते समानाधिकरण इति तस्य निषिद्धमविद्यमानवत्त्वम् । न च । पावकपदस्याविद्यमानवत्त्वेन समानाधिकरणपरत्त्वाभावः । यक्षिपदस्यैव हि कार्यं प्रति पावकपदं पूर्वत्वादविद्यमानवत्स्यात् । होतःपदकार्यमविद्यमानवत्त्वप्रतिषेधं प्रति तु परत्वाद्विद्यमानवदेवेति भवत्येव होतरित्यस्याविद्यमानवत्त्वप्रतिषेधः । अतस्तस्य विद्यमानवत्त्वात्तदपेक्षया यक्षीत्यस्य निघातः प्राप्नोत्येव । सत्यम् । अत्र यक्षीत्यस्य चशब्दपरत्वाच्चादिषु च । ८-१-५८ । इति निघातप्रति षेधो भविष्यतीत्यदोषः ॥ १ ॥</description>
    </item>
    
    <item>
      <title>०१४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/014/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/014/</guid>
      <description>०१ विश्वे देवाः (विश्वैर्देवैः सहितोग्निः)। मेधातिथिः काण्वः। गायत्री।
ऐभि॑रग्ने॒ दुवो॒ गिरो॒ विश्वे॑भिः॒ सोम॑पीतये ।
दे॒वेभि॑र्याहि॒ यक्षि॑ च ॥
आ । ए॒भिः॒ । अ॒ग्ने॒ । दुवः॑ । गिरः॑ । विश्वे॑भिः । सोम॑ऽपीतये ।
दे॒वेभिः॑ । या॒हि॒ । यक्षि॑ । च॒ ॥
हे अग्ने एभिरस्मिन्यज्ञे संभावितैर्विश्वेभिर्देवेभिः सर्वैर्देवैः सह सोम पीतये सोमपानोपेतयागार्थं दुवोऽस्मदीयां परिचर्यां गिरोऽस्मदीयाः स्तुतीश्च प्रत्या याहि । आगच्छ । यक्षि च आगत्य यज च ॥ एभिः । पूर्वनिर्दिष्टानां देवानामिदमा परामर्शादिदमोऽन्वादेशेऽशनुदात्तस्तृतीयादौ (पा २-४-३२) इत्यशनुदात्तः । शित्त्वात्सर्वादेशः । नेदमदसोरकोः (पा ७-१-११) इति भिस ऐसादेशाभावः । विभक्तिरनुदात्तैव । न चोडिदमित्यादिना विभक्तेरुदात्तत्वं तत्रान्तोदात्तादित्यधिकारात् । दुवः । नब्विषयस्यानिसन्तस्येत्याद्युदात्तत्वम् । विश्वेभिः । विश्वशब्दो विशेः क्वनन्तो नित्त्वादाद्युदात्तः । बहुलं छन्दसीति भिस ऐस् न भवति । बहुवचने झल्येत् (पा ७-३-१०३) इत्येत्वम् । सोमपीतये । सोमशब्दोऽर्तिस्तुस्वित्यादिना मनन्तो नित्त्वादाद्युदात्तः । सोमस्य पीतिर्यस्मिन्यागे स सोमपीतिः । तस्मै । तादर्थ्ये चतुर्थी । देवेभिः । बहुलं छन्दसीति भिस ऐसादेशाभावः । बहुवचने झल्येदित्येत्वम् । यक्षि । यजेर्लोटः सिप् । बहुलं छन्दसीति शपो लुक् । व्रश्चादिना षत्वम् । षढोः कः सीति कत्वम् । सेर्हिरादेशश्छान्दसत्वान्न भवति । सिपः पित्त्वेनानुदात्तत्वाद्धातुस्वर एव ॥ १ ॥</description>
    </item>
    
    <item>
      <title>०१५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/015/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/015/</guid>
      <description>०१ ऋतवः इन्द्रः। मेधातिथिः काण्वः। गायत्री।
इन्द्र॒ सोमं॒ पिब॑ ऋ॒तुना त्वा॑ विश॒न्त्विन्द॑वः ।
म॒त्स॒रास॒स्तदो॑कसः ॥
इन्द्र॑ । सोम॑म् । पिब॑ । ऋ॒तुना॑ । आ । त्वा॒ । वि॒श॒न्तु॒ । इन्द॑वः ।
म॒त्स॒रासः॑ । तत्ऽओ॑कसः ॥
हे इन्द्र ऋतुना सह सोमं पिब । इन्दवः पीयमानाः सोमस्त्वा त्वामा विशन्तु । कीदृशाः । मत्सरासस्तृप्तिकराः तदोकसस्तन्निवासाः । सर्वदा त्वदुदरस्थायिन इत्यर्थः ॥ इन्द्र । षाष्ठिकमामन्त्रिताद्युदात्तत्वम् । सोमं अर्तिस्तुस्वित्या दिना मन् । नित्त्वादाद्युदात्तः । पिब । पिबा मित्रस्य ऋग्वे १-१४-१० । इत्यत्रोक्तम् । अस्य त्वा विशन्त्वित्युत्तरवाक्यगताख्यातार्थेन सह समुच्चयार्थश्चशब्दो लुप्तः । अतश्चादिलोपे विभाषेतीयं प्रथमा तिङ्वभक्तिर्न निहन्यते विंशत्विति । चलोपसाम्येऽपि द्वितीयत्वान्निहन्यत एव । संहितायामाद्गुण इति प्राप्तस्य गुणस्य ऋत्यकः (पा ६-१-१२८) इति शाकल्यमते प्रकृतिभावादभावः । इन्दवः । प्र वो भ्रियन्ते । ऋग्वे १-१४-४ । इत्यत्रोक्तम् । मत्सरासः । तत्रैवोक्तम् । आज्जसेरसुगित्यसुक् । तदोकसः । तदेवौकः स्थानं येषां ते तथोक्ताः । बहुव्रीहौ पूर्वपदप्रकृतिस्वरत्वं ॥ १ ॥</description>
    </item>
    
    <item>
      <title>०१६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/016/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/016/</guid>
      <description>०१ इन्द्रः। मेधातिथिः काण्वः। गायत्री।
आ त्वा॑ वहन्तु॒ हर॑यो॒ वृष॑णं॒ सोम॑पीतये ।
इन्द्र॑ त्वा॒ सूर॑चक्षसः ॥
आ । त्वा॒ । व॒ह॒न्तु॒ । हर॑यः । वृष॑णम् । सोम॑ऽपीतये ।
इन्द्र॑ । त्वा॒ । सूर॑ऽचक्षसः ॥
हे इन्द्र वृषणं कामानां वर्षितारं त्वां सोमपीतये सोमपानार्थं हरयस्त्वदीया अश्वा आ वहन्तु । अस्मिन्कर्मण्यानयन्तु । तथा सूरचक्षसः सूर्यसमानप्रकाशयुक्ता ऋत्विजस्त्वां मन्त्रैः प्रकासयन्त्विति शेषः ॥ हरन्तीति हरयः । इन् सर्वधातुभ्यः (उ ४-११७) इतीन् । नित्त्वादाद्युदात्तः । वृषणम् । कनिन्युवृषितक्षीत्यादिना कनिन् । कित्त्वाल्लघूपधगुणाभावः । वाषपूर्वस्य निगमे (पा ६-४-९) इति विकल्पितमुपधादीर्घत्वम् । सोमपीतये । ऐभिरग्न इत्यत्रोक्तम् । ऋग्वे १-१४-१ सूरचक्षसः । चक्षिङ् व्यक्तायां वाचि । सर्वधातुभ्योऽसुन् । चक्षिङः ख्याञ् (पा २-४-५४) इति न भवति । अनसोः प्रतिषेधो वक्तव्य इति निषेधात् । षू प्रेरणे । सुवतीति सूरः । सुसूधागृधिभ्यः क्रन् (उ २-२४) इति क्रन् । कित्त्वाद्गुणाभावः । नित्त्वादाद्युदात्तः । सूरवत्ख्यानं प्रकाशो येषाम् । बहुव्रीहौ पूर्वपदप्रकृतिस्वरत्वं ॥ १ ॥</description>
    </item>
    
    <item>
      <title>०१७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/017/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/017/</guid>
      <description>०१ इन्द्रावरुणौ। मेधातिथिः काण्वः। गायत्री।
इन्द्रा॒वरु॑णयोर॒हं स॒म्राजो॒रव॒ आ वृ॑णे ।
ता नो॑ मृळात ई॒दृशे॑ ॥
इन्द्रा॒वरु॑णयोः । अ॒हम् । स॒म्ऽराजोः॑ । अवः॑ । आ । वृ॒णे॒ ।
ता । नः॒ । मृ॒ळा॒तः॒ । ई॒दृशे॑ ॥
अहमनुष्ठाता सम्राजोः समीचीनराज्योपेतयोः सम्यग्दीप्यमानयोर्वेन्द्रावरुणयोर्देवयोः संबन्ध्यवो रक्षणमा वृणे । सर्वतः प्रार्थये । ता तौ देवावीदृशे एवंविधेऽस्मदीयवरणे निमित्तभूते सति मृळातः । अस्मान्सुखयतः ॥ इन्द्रशब्दो रन्प्रत्ययान्तः । वरुणशब्द उनन्प्रत्ययान्तः । उभौ नित्त्वादाद्युदात्तौ । समासे देवताद्वन्द्वे चेति पूर्वपदस्यानङादेशः । उभे युगपदित्यनुपृत्तौ देवताद्वन्द्वे चेति युगपदुभयपद प्रकृतिस्वरत्वम् । सम्राजोः । राजृ दीप्तौ । सत्सूद्विषेत्यादिना क्विप् । समो मोऽनुस्वारः (पा ८-३-२३) इत्यनुस्वारे प्राप्ते मोराजि समः क्वौ (पा ८-३-२५) इति मकारादेशः । कृदुत्तरपदप्रकृतिस्वरत्वम् । कर्तृकर्मणोः कृति (पा २-३-६५) इति कर्तरि षष्ठी । अवः । अव रक्षणादिषु । भावेऽसुन् नित्त्वादाद्युदात्तः । ता । सुपां सुलुगित्यादिना द्विवचनस्य डादेशः । टलोपे विभक्तेरुदात्तनिवृत्तिस्वरः । मृळातः । मृड सुखने । प्रार्थनायां लिङर्थे लेट् । द्विवचनं तस् । लेटोऽडाटावित्याडागमः । तुदादिभ्यः शः । ङित्त्वाल्लघूपधगुणाभावः । ईदृशे । त्यदादिषु दृशोऽनालोचने कञ् च (पा ३-२-६०) इतीदंशब्द उपपदे दृशेः कञ् । उपपदसमास इदङ्किमोरीश्की (पा ६-३-९०) इतीदम ईश् । शित्त्वात्सर्वादेशः । कञः कित्त्वाद्गुणाभावः । ञित्त्वादुत्तरपदस्याद्युदात्तत्वम् । उपपदसमासे कृदुत्तरपदप्रकृतिस्वरत्वेन तदेव शिष्यते ॥ १ ॥</description>
    </item>
    
    <item>
      <title>०१८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/018/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/018/</guid>
      <description>०१ ब्रह्मणस्पतिः। मेधातिथिः काण्वः। गायत्री।
सो॒मानं॒ स्वर॑णं कृणु॒हि ब्र॑ह्मणस्पते ।
क॒क्षीव॑न्तं॒ य औ॑शि॒जः ॥
सो॒मान॑म् । स्वर॑णम् । कृ॒णु॒हि । ब्र॒ह्म॒णः॒ । प॒ते॒ ।
क॒क्षीव॑न्तम् । यः । औ॒शि॒जः ॥
हे ब्रह्मणस्पते एतन्नामकदेव सोमानमभिषवस्य कर्तारं मामनुष्ठातारं स्वरणं देवेषु प्रकाशनवन्तं कृणुहि । कुरु । अत्र दृष्टान्तः । कक्षीवन्तमेतन्नामकमृषिम् । इवशब्दोऽत्राध्याहर्तव्यः । कक्षीवान्यथा देवेषु प्रसिद्धस्तद्वदित्यर्थः । यः कक्षीवानृषिरौशिज उशिजः पुत्रः । तमिवेति पूर्वत्र योजना । कक्षीवतोऽनुष्ठातृषु मुनिषु प्रसिद्धस्तैत्तिरीयैराम्नायते । एवं वै पर आट् णारः कक्षीवा औशिजो वीतहव्यः श्रायसस्त्रसदस्युः पौरुकुत्स्यः प्रजाकामा अचिन्वत । तै । सम् । ५-६-५-३ । इति ऋगन्तरेऽप्यृषित्वकथनेनानुष्ठातृत्वप्रसिद्धिः सूच्यते । अहं कक्षीवा ऋषिरस्मि विप्रः । ऋग्वे । ४-२६-१ । इति । तस्मादस्यानुष्ठातारं प्रति दृष्टान्तत्वं युक्तम् । सोऽयं मन्त्रो यास्केनैवं व्याख्यातः । सोमानं सोतारं प्रकाशनवन्तं कुरु ब्रह्मणस्पते कक्षीवन्तमिव य औशिजः । कक्षीवान्कक्ष्यावानौशिज उशिजः पुत्र उशिग्वष्टेः कान्तिकर्मणोऽपि त्वयं मनुष्यकक्ष एवाभिप्रेतः स्यात्तं सोमानं सोतारं मा प्रकाशनवन्तं कुरु ब्रह्मणस्पते (नि ६-१०) इति । अस्मिन्मन्त्रे सोमावमिति पादेन कृणुहि ब्रह्मण इति पादेन सूचितं तात्पर्यं तैत्तरीया आमनन्ति । सोमानं स्वरणमित्याह सोमपीथमेवाव रुन्द्धे । कृणुहि ब्रह्मणस्पत इत्याह ब्रह्मवर्चसमेवाव रुन्द्धे । तै सं १-५-८-४ । इति ॥ सोमानम् । सुनोतीति । षुञ् अभिषवे । अन्येभ्योऽपि दृश्यन्त इति मनिन् । दृशिग्रहणस्य विध्यन्तरोपसङ्ग्रहणार्थ त्वान्नित्त्वेऽपि नाद्युदात्तत्वं किन्तु प्रत्ययस्वर एव । उंभादिषु वा सोमञ् शब्दो द्रष्टव्यः (पा ६-१-१६०) बहुलग्रहणादौणादिको वा मनिर्द्रष्टव्यः । स्वरणम् । प्रख्यातम् । स्वृशब्दोपतापयोः । कृत्यल्युटो बहुलम् (पा ३-३-११३) इति कर्मणि ल्युट् । लतीत्यकार उदात्तः । कृणुहि । कृवि हिंसाकरणयोश्च । इदितो नुम् धातोरिति नुम् । लोटः सिपो हिः । शपि प्राप्ते धिन्विकृण्व्योरच्चेत्युप्रत्ययः । तत्सन्नियोगेन वकारस्य चाकारः । तस्यातो लोपः इति लोपः । तस्य स्थानिवद्भावान्न पूर्वस्य लघूपधगुणः । हेर्ङित्त्वादुकारस्य न गुणः । उत्तश्च प्रत्ययाच्छन्दोवावचनम् । पा ६-४-१०६-१ । इति हेर्लुग्न । सति शिष्टस्वरबलीयस्त्वमन्यत्र विकरणेभ्य इति वचनाद्धेरेव प्रत्ययस्वरेणोदात्तत्वम् । पादादित्वान्न निघातः । ब्रह्मणः षष्ठ्याः पतिपुत्रेत्यादिना (पा ८-३-५३) संहितायां विसर्जनीयस्य सकारः । सुबामन्त्रितपराङ्गवद्भावात्पदद्वयस्यामन्त्रितनिघातः । कक्षीवन्तम् । कक्षे भवा कक्ष्याश्चोदरसंबन्धिनी रज्जुः । भवे छन्दसि (पा ४-४-११०) इति यत्प्रत्ययः । सास्यास्तीत्यर्थ आसन्दीवदष्ठीवच्चक्रीवत्कक्षीवत् (पा ८-२-१२) इत्यृषिविशेषनाम कक्षीवच्छब्दो निपातितः । छन्दसीर इति वत्वम् । यप्रत्ययस्वरेण तदादेशो निपातित ईकार उदात्तः । मतुप्सुपौ पित्त्वादनुदात्तौ । औशिजः । वश कान्तौ । इजीत्यनुवृत्तौ वशेः किच्च (उ २-७१) इतीजिप्रत्ययः । तस्य कित्त्वाद्ग्रहिज्येत्यादिना संप्रसारणं परपूर्वत्वे गुणाभावः स तस्यापत्यम् (पा ४-१-९२) इति प्राग्दीव्यतोऽण् (पा ४-१-८३) आदिवृद्धिः । प्रत्ययस्वरेणान्तोदात्तत्वं ॥ १ ॥</description>
    </item>
    
    <item>
      <title>०१९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/019/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/019/</guid>
      <description>०१ अग्निर्मरुतश्च। मेधातिथिः काण्वः। गायत्री।
प्रति॒ त्यं चारु॑मध्व॒रं गो॑पी॒थाय॒ प्र हू॑यसे ।
म॒रुद्भि॑रग्न॒ आ ग॑हि ॥
प्रति॑ । त्यम् । चारु॑म् । अ॒ध्व॒रम् । गो॒ऽपी॒थाय॑ । प्र । हू॒य॒से॒ ।
म॒रुत्ऽभिः॑ । अ॒ग्ने॒ । आ । ग॒हि॒ ॥
त्यच्छब्दः सर्वनाम तच्छब्दपर्यायः । हे अग्ने यो यज्ञश्चारुरङ्गवैकल्यरहितस्त्यं तथाविधं चारुमध्वरं प्रतिलभ्य गोपीथाय सोमपानाय प्र हूयसे । प्रकर्षेण त्वं हूयसे । तस्मादस्मिन्नध्वरे त्वं मरुद्भिर्देवविशेषैः सहा गहि । आगच्छ । सेयमृग्यास्केनैवं व्याख्याता । तं प्रति चारुमध्वरं सोमपानाय प्रहूयसे सोऽग्ने मरुद्बिः सहागच्छ । नि १०-३६ । इति ॥ प्रति । निपात आद्युदात्तः । त्यम् । त्यदादीनामः (पा ७-२-१०२) प्रातिपदिकस्वरः । चारुम् । दृसनिजनिचरीत्यादिना (उ १-३) ञुण् । अत उपधाया इति थक्प्रत्ययान्तो निपातितः । प्र । निपातस्वरः ॥ १ ॥</description>
    </item>
    
    <item>
      <title>०२०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/020/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/020/</guid>
      <description>०१ ऋभवः। मेधातिथिः काण्वः। गायत्री।
अ॒यं दे॒वाय॒ जन्म॑ने॒ स्तोमो॒ विप्रे॑भिरास॒या ।
अका॑रि रत्न॒धात॑मः ॥
अ॒यम् । दे॒वाय॑ । जन्म॑ने । स्तोमः॑ । विप्रे॑भिः । आ॒स॒या ।
अका॑रि । र॒त्न॒ऽधात॑मः ॥
ऋभवो हि मनुष्याः सन्तस्तपसा देवत्वं प्राप्ताः । ते चात्र सूक्ते देवताः । तत्सङ्घो जायमानवाचिना जन्मशब्देनैकवचनान्तेनात्र निर्दिश्यते । जन्मने जायमानाय ऋभुसङ्घरूपाय देवाय तत्प्रीत्यर्थमयं स्तोमः स्तोत्रविशेषो विप्रेभिर्मेधाविभिर्ऋृत्विग्भिरासया स्वकीयेनास्येनाकारि । निष्पादितः । कीदृशः स्तोमः । रत्नधातमोऽतिशयेन रमणीयमणियुक्तादिधनप्रदः । स्तोत्रेण तुषा ऋभवो धनं प्रयच्छन्तीत्यर्थः ॥ आसया । आस्यशब्दात्तृतीयै कवचनस्य सुपां सुलुगित्यादिना याजादेशः । व्यत्ययेन प्रकृतियकारस्य लोपः । चित इत्यन्तोदात्तः । रत्नधातमः । रत्नानि दधातीति रत्नधाः । कृदुत्तरपदप्रकृतिस्वरत्वं ॥ १ ॥</description>
    </item>
    
    <item>
      <title>०२१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/021/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/021/</guid>
      <description>०१ इन्द्राग्नी। मेधातिथिः काण्वः। गायत्री।
इ॒हेन्द्रा॒ग्नी उप॑ ह्वये॒ तयो॒रित्स्तोम॑मुश्मसि ।
ता सोमं॑ सोम॒पात॑मा ॥
इ॒ह । इ॒न्द्रा॒ग्नी इति॑ । उप॑ । ह्व॒ये॒ । तयोः॑ । इत् । स्तोम॑म् । उ॒श्म॒सि॒ ।
ता । सोम॑म् । सो॒म॒ऽपात॑मा ॥
इहास्मिन्कर्मणीन्द्राग्नि देवावुप ह्वये । आह्वयामि । तयोरिन्द्राग्न्योरेव स्तोमं स्तोत्रमुश्मसि । कामयामहे । सोमपातमातिशयेन सोमं पातुं क्षमौ तौ द्वौ देवौ सोमं पिबतामिति शेषः ॥ इन्द्राग्नी । अत्र देवताद्वन्द्वेऽपि पूर्वपदस्यानङ् न भवति । तत्र हि द्वन्द्व इत्यनुवृत्तौ पुनर्द्वन्द्वङ्ग्रहणाल्लोकप्रसिद्धसाहचर्याणामेव द्वन्द्व अनङित्युत्तम् । का ६-३-२६ । तस्मादत्रावग्रहे ह्रस्व इन्द्रशब्दः । समासस्येत्यन्तोदात्तत्वम् । देवताद्वन्द्वे चेत्युभयपदप्रकृतिस्वरत्वं तु न भवति । अग्निशब्दस्यानुदात्तादित्वेन नोत्तरपदेऽनुदात्तादौ (पा ६-२-१४२) इति प्रतिषेधात् । उश्मसि । वशि कान्तौ । लटो मस् । इदन्तो मसिः (पा ७-१-४६) इतीकारोपजनः । आदादित्वाच्छपो लुक् । मसेर्ङित्त्वाद्ग्रहिज्येत्यादिना संप्रसारणम् । ता सोमपातमा । उभयत्र सुपां सुलुगित्याकारः ॥ १ ॥</description>
    </item>
    
    <item>
      <title>०२२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/022/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/022/</guid>
      <description>०१ अश्विनौ। मेधातिथिः काण्वः। गायत्री।
प्रा॒त॒र्युजा॒ वि बो॑धया॒श्विना॒वेह ग॑च्छताम् ।
अ॒स्य सोम॑स्य पी॒तये॑ ॥
प्रा॒तः॒ऽयुजा॑ । वि । बो॒ध॒य॒ । अ॒श्विनौ॑ । आ । इ॒ह । ग॒च्छ॒ता॒म् ।
अ॒स्य । सोम॑स्य । पी॒तये॑ ॥
अत्र होताध्वर्युमुद्दिश्य ब्रूते । हे अध्वर्यो प्रातर्युजा प्रातः सवनग्रहेण संयुक्तावश्विनौ देवौ वि बोधय । विशेषेण प्रबुद्धौ कुरु । अश्विनौ प्रबुद्धौ चाश्विनौ देवावस्याभिषवसंस्कारयुक्तस्य सोमस्य पीतये पानायेह कर्मण्या गच्छतां ॥ प्रातर्युंजाते गृह्यमाणेन ग्रहेण सहेति प्रातर्युजा । सत्सूद्विषेत्यादिना क्विप् । सुपां सुलुगित्याकारः । कृदुत्तरपदप्रकृतिस्वरत्वम् । अस्य ऊडिदमित्यादिना विभक्तेरुदात्तत्वम् । पीतये । व्यत्ययेन क्तिन उदात्तत्वं ॥ १ ॥</description>
    </item>
    
    <item>
      <title>०२३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/023/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/023/</guid>
      <description>०१ वायुः। मेधातिथिः काण्वः। गायत्री।
ती॒व्राः सोमा॑स॒ आ ग॑ह्या॒शीर्व॑न्तः सु॒ता इ॒मे ।
वायो॒ तान्प्रस्थि॑तान्पिब ॥
ती॒व्राः । सोमा॑सः । आ । ग॒हि॒ । आ॒शीःऽव॑न्तः । सु॒ताः । इ॒मे ।
वायो॒ इति॑ । तान् । प्रऽस्थि॑तान् । पि॒ब॒ ॥
हे वायो इमे सोमास ऐन्द्रवायवग्रहादिरूपाः सोमाः सुता अभिषुताः । ते च तीव्राः प्रभूतत्वात्तर्पयितुं समर्था आशीर्वन्त आशिरयुक्ताः । अतस्त्वमा गहि । अस्मिन्कर्मण्यागच्छ । प्रस्थितानुत्तरवेदिं प्रत्यानीतांस्तान्सोमान्पिब ॥ सोमासः । अर्तिस्त्वित्यादिना मन् । नित्त्वादाद्युदात्तः । अज्जसेरसुक् । गहि । मरुद्भिरग्न आ गहि । ऋग्वे १-१९-२ । इत्यत्रोक्तम् । आशीर्वन्तः । श्रीञ् पाके अपस्पृधेथामित्यादिसूत्रे । पा । ६-१-३६ । आङ् पूर्वस्य क्विपि शिरादेशो निपातितः । करणस्यापि श्रयणद्रव्यस्य स्वव्यापारे कर्तृत्वविवक्षया कर्तरि क्विप् न विरुध्यते । आशीरेषामस्तीत्याशीर्वन्तः । छन्दसीर इति वत्वम् । वायो । आमन्त्रिताद्युदात्तत्वम् । प्रस्थितान् । प्रादिसमासे कृदुत्तरपदप्रकृतिस्वरत्वं बाधित्वा व्यत्ययेनाव्ययपूर्वपदप्रकृतिस्वरत्वं ॥ १ ॥</description>
    </item>
    
    <item>
      <title>०२४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/024/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/024/</guid>
      <description>०१ कः (प्रजापतिः)। शुनःशेप आजीगर्तिः | कृत्रिमो वैश्वामित्रो देवरातः। त्रिष्टुप्।
कस्य॑ नू॒नं क॑त॒मस्या॒मृता॑नां॒ मना॑महे॒ चारु॑ दे॒वस्य॒ नाम॑ ।
को नो॑ म॒ह्या अदि॑तये॒ पुन॑र्दात्पि॒तरं॑ च दृ॒शेयं॑ मा॒तरं॑ च ॥
कस्य॑ । नू॒नम् । क॒त॒मस्य॑ । अ॒मृता॑नाम् । मना॑महे । चारु॑ । दे॒वस्य॑ । नाम॑ ।
कः । नः॒ । म॒ह्यै । अदि॑तये । पुनः॑ । दा॒त् । पि॒तर॑म् । च॒ । दृ॒शेय॑म् । मा॒तर॑म् । च॒ ॥
कस्येत्यनयर्चा शुनःशेपो यूपे बद्धः कान्दिशीकः कं देवमुपधावानीति विचकित्सति । तथा चाम्नायते । हन्ताहं देवता उपधावामीति स प्रजापतिमेव प्रथमं देवतानामुपससार । ऐ ब्रा ७-१६ । इति । वयं शुनःशेपनामका अमृतानां देवतानां मध्ये कतमस्य किंजातीयस्य कस्य देवस्य चारु शोभनं नाम मनामहे । उच्चारयामः । को देवो मां मुमूर्षुं पुनरपि मह्यै महत्यै अदितये पृथिव्यै दात् । दद्यात् । तेन दानेनाहममृतः सन् पितरं मातरं च दृशेयम् । पश्येयम् । को ह वै नाम प्रजापतिरिति श्रुतेः कस्येति शब्दसामान्यदनया प्रजापतिरेवोपसृत इति गम्यते ॥ कतमस्य । किंशब्दाद्वा बहूनां जातिपरिप्रश्ने डतमच् (पा ५-३-९३) चित इत्यन्तोदात्तत्वम् । अमृतानां नञ् सुभ्यामित्युत्तरपदान्तोदात्तत्वे प्राप्ते नञो जरमरमित्रमृता इत्युत्तरपदाद्युदात्तत्वम् । मनामहे । मन ज्ञाने । व्यत्ययेन शप् । पादादित्वादनिघातः । मह्यै । उदात्तयणो हल्पूर्वादिति विभक्तेरुदात्तत्वम् । दात् । गातिस्था (पा २-४-७७) इति सिचो लुक् । बहुलं छन्दस्यमाङ्योगेऽपीत्यडागमाभावः । दृशेयं दृशिर् प्रेक्षणे । आशीर्लिङि मिपोऽम् । दृशेरग्वक्तव्यः । म ३-१-८६-२ । इत्यक्प्रत्ययः । शपोऽपवादः । कित्त्वाल्लघूपधगुणाभावः । लिङ्याशिष्यङ् (पा ३-१-८६) इत्यङि हि सति ऋदृशोऽङि गुणः (पा ७-४-१६) इति गुणः स्यात् । यासुट् । सलोपः । अतो येयः । आद्गुणः । यासुटः स्वरेणैकार उदात्तः । मातरं चेत्यत्र च शब्दाद्दृशेयमित्यनुषज्यते । अतस्तदपेक्षयैषा तिङ्विभक्तिः प्रथमेति चवायोगे प्रथमेति न निहन्यते ॥ १ ॥</description>
    </item>
    
    <item>
      <title>०२५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/025/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/025/</guid>
      <description>०१ वरुणः। शुनःशेप आजीगर्तिः। गायत्री।
यच्चि॒द्धि ते॒ विशो॑ यथा॒ प्र दे॑व वरुण व्र॒तम् ।
मि॒नी॒मसि॒ द्यवि॑द्यवि ॥
यत् । चि॒त् । हि । ते॒ । विशः॑ । य॒था॒ । प्र । दे॒व॒ । व॒रु॒ण॒ । व्र॒तम् ।
मि॒नी॒मसि॑ । द्यवि॑ऽद्यवि ॥
हे वरुण यथा लोके विशः प्रजाः कदाचित्प्रमादं कुर्वन्ति तथा वयमपि ते तव संबन्धि यच्छिद्धि यदेव किंचिद्व्रतं कर्म द्यवि द्यवि प्रतिदिनं प्रमिनीमसि प्रमादेन हिंसितवन्तः । तदपि व्रतं प्रमादपरिहारेण साङ्गं कुर्विति शेषः ॥ यथा लित्सर्वेणाद्युदात्तत्वे प्राप्ते यथेति पादान्ते (फि ४-१७) इति सर्वानुदात्तत्वं मिनीमसि मीञ् हिंसायाम् । इदन्तो मसिः । क्रादिभ्यः श्ना । मीनातेर्निगमे (पा ७-३-८१) इति ह्रस्वत्वम् । ई हल्यघोरितीकारः । सति शिष्टस्वरबलीयस्त्वमन्यत्र विकरणेभ्य इति वचनात्तिङ एव स्वरः शिष्यते । यद्वृत्तयोगान्निघाताभावः ॥ १ ॥</description>
    </item>
    
    <item>
      <title>०२६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/026/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/026/</guid>
      <description>०१ अग्निः। शुनःशेप आजीगर्तिः। गायत्री।
वसि॑ष्वा॒ हि मि॑येध्य॒ वस्त्रा॑ण्यूर्जां पते ।
सेमं नो॑ अध्व॒रं य॑ज ॥
वसि॑ष्व । हि । मि॒ये॒ध्य॒ । वस्त्रा॑णि । ऊ॒र्जा॒म् । प॒ते॒ ।
सः । इ॒मम् । नः॒ । अ॒ध्व॒रम् । य॒ज॒ ॥
वरुणेनाग्निस्तुतौ प्रेरितः शुनःशेप एतदादिसूक्तद्वयेनाग्निमस्तौत् । तथा चाम्नायते । तं वरुण उवाचाग्निर्वै देवानां मुखं सुहृदयतमस्तं नु सुह्यथत्वोत्स्रक्ष्याम इति सोऽग्निं तुष्टावात उत्तराभिर्द्वाविंशत्या । ऐ ब्रा ७-१६ । इति ॥ हे मियेध्य मेधस्य यज्ञस्य योग्य ऊर्जां पते अन्नानां पालकाग्ने वस्त्राण्याच्छादकानि तेजांसि वसिष्व । आच्छादय । प्रज्वलितस्तेजसा भवेत्यर्थः । हि यस्मात्प्रज्वलितस्तस्मात्स तादृशस्त्वं नोऽस्मदीयमिममध्वरं यज । निष्पादय ॥ वसिष्ट । वस आच्छादने । लोट थासः से । सवाभ्यां वामौ । छन्दस्युभयथेत्यार्धधातुकत्वादार्धधातुकस्येड्वलादेरितीडागमः । लसार्वधातुकानुदात्तत्वे धातुस्वरः । अन्येषामपि दृश्यत इति संहितायां दीर्घः । मियेध्य । मकारैकारयोर्मध्य इयागमश्छान्दसः । ऊर्जां पते । सुबामन्त्रित इति पराङ्गवद्भावात् षष्ठ्यामन्त्रितस्य समुदायस्याष्टमिको निघातः । सेमम् । सोऽचि लोपेचेत्पादपूरणमिति सोर्लोपः ॥ १ ॥</description>
    </item>
    
    <item>
      <title>०२७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/027/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/027/</guid>
      <description>०१ अग्निः। शुनःशेप आजीगर्तिः। गायत्री।
अश्वं॒ न त्वा॒ वार॑वन्तं व॒न्दध्या॑ अ॒ग्निं नमो॑भिः ।
स॒म्राज॑न्तमध्व॒राणा॑म् ॥
अश्व॑म् । न । त्वा॒ । वार॑ऽवन्तम् । व॒न्दध्यै॑ । अ॒ग्निम् । नमः॑ऽभिः ।
स॒म्ऽराज॑न्तम् । अ॒ध्व॒राणा॑म् ॥
अध्वराणां यज्ञानां सम्राजन्तं सम्राट् स्वरूपं स्वामिनमग्निं त्वां नमोभिः स्तुतिभिर्वन्दध्यै वन्दितुं प्रवृत्ता इति शेषः । अत्र दृष्टान्तः । वारवन्तं वालयुक्तमश्वं न अश्वमिव । अश्वो यथा वालैर्बाधकान्मशकमक्षिकादीन्परिहरति तथा त्वमपि ज्वालाभिरस्मद्विरोधिनः परिहरसीत्यर्थः ॥ वारवन्तम् । मतुपः पित्त्वादनु दात्तत्वम् । घञो ञित्त्वादाद्युदात्तो वारशब्दः । कर्षात्वत इत्यन्तोदात्तत्वं व्यत्ययेन न प्रवर्तते । वन्दद्यै । वदि अभिवादनस्तुत्योः । इदितो नुम् धातोरिति नुम् । तुमर्थे सेसेनित्यध्यैप्रत्ययः । प्रत्ययस्वरः । सम्राजन्तम् । शपः पित्त्वादनुदात्तत्वम् । शतुश्च लसार्वधातुकस्वरेण धातुस्वरः शिष्यते । समासे कृदुत्तरपदप्रकृतिस्वरेण स एव । अध्वराणाम् । नञ् सुभ्यामित्युत्तरपदान्तोदात्तत्वं ॥ १ ॥</description>
    </item>
    
    <item>
      <title>०२८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/028/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/028/</guid>
      <description>०१ इन्द्रः। शुनःशेप आजीगर्तिः। अनुष्टुप्।
यत्र॒ ग्रावा॑ पृ॒थुबु॑ध्न ऊ॒र्ध्वो भव॑ति॒ सोत॑वे ।
उ॒लूख॑लसुताना॒मवेद्वि॑न्द्र जल्गुलः ॥
यत्र॑ । ग्रावा॑ । पृ॒थुऽबु॑ध्नः । ऊ॒र्ध्वः । भव॑ति । सोत॑वे ।
उ॒लूख॑लऽसुतानाम् । अव॑ । इत् । ऊं॒ इति॑ । इ॒न्द्र॒ । ज॒ल्गु॒लः॒ ॥
हे इन्द्र यत्र यस्मिन्नंजःसवे कर्मणि सोतवेऽभिषवार्थं ग्रावा पाषाणः पृथुबुध्नः स्थूलमूल ऊर्ध्व उन्नतो भवति तस्मिन्कर्मण्युलूखलसुतानामुलूखलेनाभिषुतानां रसमवेत् स्वकीयत्वेनावगत्यैव जल्गुलः । भक्षय ॥ पृथुबुध्नः । बहुव्रीहौ पूर्वपदप्रकृतिस्वरत्वम् । भवति । निपातैर्यद्यदिहन्तेति निघातप्रतिषेधः । सोतवे । षुञ् अभिषवे । तुमर्थे सेसेनिति तवेन्प्रत्ययः । नित्त्वादाद्युदात्तत्वम् । उलूखलसुतानाम् । उलूखलेन सुतानाम् । तृतीया कर्मणीति पूर्वपदप्रकृतिस्वरत्वम् । जल्लुलः । गल अदने । अस्मद्यङो लुकि लेण्मध्यमैकवचने लेटोऽडाटावित्यडागमः । इतश्च लोप इतीकारलोपः । उपधाया उत्वं च हलादिशेषाभावश्च पृषोदरादित्वात् ॥ १ ॥</description>
    </item>
    
    <item>
      <title>०२९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/029/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/029/</guid>
      <description>०१ इन्द्रः। शुनःशेप आजीगर्तिः। पङ्क्तिः।
यच्चि॒द्धि स॑त्य सोमपा अनाश॒स्ता इ॑व॒ स्मसि॑ ।
आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ ॥
यत् । चि॒त् । हि । स॒त्य॒ । सो॒म॒ऽपा॒ । अ॒ना॒श॒स्ताःऽइ॑व । स्मसि॑ ।
आ । तु । नः॒ । इ॒न्द्र॒ । शं॒स॒य॒ । गोषु॑ । अश्वे॑षु । शु॒भ्रिषु॑ । स॒हस्रे॑षु । तु॒वि॒ऽम॒घ॒ ॥
विश्वैर्देवैः प्रेरितः शुनःशेप एतदादिकाभिर्द्वाविंशतिसङ्ख्याकाभिर्ऋग्भिरिन्द्रं तुष्टाव । तथा च ब्राह्मणम् । तं विश्वे देवा ऊचुरिन्द्रो वै देवानामोजिष्ठो बलिष्ठः सहिष्ठः सत्तमः पारयिष्णुतमस्तं नु स्तुह्यथ त्वोत्स्रक्ष्याम इति स इन्द्रं तुष्टाव यच्चिद्धि सत्य सोमपा इत्येतेन सूक्तेनोत्तरस्य च पंचदशभिः । ऐ ब्रा ७-१६ । इति ॥ हे सोमपाः सोमस्य पातः सत्य सत्यवादिन्निन्द्र यच्छिद्धि यद्यपि वयमनाशस्ता इव स्मसि अप्रशस्ता इव भवामः तथापि हे तुवीमघ बहुधनेन्द्र त्वं गोष्वश्वेषु शुभ्रिषु शोभनेषु सहस्रेषु सहस्रसङ्ख्याकेषु च निमित्तभूतेषु नोऽस्माना शंसय । सर्वतः प्रसस्तान्कुरु । अस्मद्दोषमनपेक्ष्य गवादीन्प्रयच्छेत्यर्थः ॥ सोमपाः । विजन्तः । आमन्त्रितनिघातः । अनाशस्ता इव । शन्सु स्तुतौ । निष्ठेति भावे क्तः । यस्य विभाषेतीट् प्रतिषेधः । नञा बहुव्रीहौ नञ् सुभ्यामित्युत्तरपदान्तोदात्तत्वम् । स्मसि । इदन्तो मसिः । तू नः । ऋचि तुनुघेत्यादिना दीर्घः । गोषु । सावेकाच इति प्राप्तस्य विभक्त्युदात्तत्वस्य न गोश्वन्साववर्णेति प्रतिषेधः । अश्वेषु । अश्नुतेऽध्वानमित्यश्वः । अशिप्रुषीत्यादिना क्वन्प्रत्ययः । नित्त्वादाद्युदात्तत्वम् । शुभ्रिषु । शुभ दीप्तौ । अदिशदिभूशुभिभ्यः क्रिन् (उ ४-६५) इति क्रिन्प्रत्ययः । व्यत्ययेनान्तोदात्तत्वं ॥ १ ॥</description>
    </item>
    
    <item>
      <title>०३०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/030/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/030/</guid>
      <description>०१ इन्द्रः। शुनःशेप आजीगर्तिः। गायत्री।
आ व॒ इन्द्रं॒ क्रिविं॑ यथा वाज॒यन्तः॑ श॒तक्र॑तुम् ।
मंहि॑ष्ठं सिञ्च॒ इन्दु॑भिः ॥
आ । वः॒ । इन्द्र॑म् । क्रिवि॑म् । य॒था॒ । वा॒ज॒ऽयन्तः॑ । श॒तऽक्र॑तुम् ।
मंहि॑ष्ठम् । सि॒ञ्चे॒ । इन्दु॑ऽभिः ॥
वाजयन्तोऽन्नमिच्छन्तो वयं शुनःशेपा हे ऋत्विग्यजमाना वो युष्माकं संबन्धिनमिममिन्द्रमिन्दुभिः सोमैरासिंचे । सर्वतः सिंचामहे । तर्पयामः । कीदृशम् । शतक्रतुं शतसङ्ख्याककर्मोपेतं मंहिष्ठमतिशयेन प्रवृद्धम् । सेचने दृष्टान्तः । यथा येन प्रकारेण क्रिविमवटं जलेन पूरयन्ति तद्वत् । क्रिविशब्दो वव्रिः काटुरित्यादिषु चतुर्दशसु कूपनामसु क्रिविः कूपः सूद इति परितं ॥ क्रिविम् । कृती छेदने । कृत्यत इति क्रित्विः । क्रिविघृष्विच्छविस्थवीत्यादौ (उ ४-५६) क्विन्प्रत्ययान्तो निपातितः । अत एव तशब्द लोपः । नित्त्वादाद्युदात्तत्वम् । यथा । यथेति पादान्ते (फि ४-१७) इति सर्वानुदात्तत्वम् । वाजयन्तः । वाजमात्मन इच्छन्तः । सुप आत्मनः क्यच् । न छन्दस्य पुत्रस्येतीत्वदीर्घत्वयोर्निषेधः । अश्वाघस्यादिति पुनर्दीर्घविधानाज्ज्ञापकाश् । मंहिष्ठम् । महि वृद्धौ । अतिशयेन मंहिता मंहिष्ठः । तुश्छन्दसि (पा ५-३-५९) इति तृजन्तादिष्ठन्प्रत्ययः । तुरिष्ठेमेयःसु (पा ६-४-१५४) इति तृलोपः । इष्ठनो नित्त्वादाद्युदात्तत्वम् । सिंचे । षिचिर् क्षरणे । व्यत्ययेनैकवचनम् । शे मुचादीनामिति नुमागमः ॥ १ ॥</description>
    </item>
    
    <item>
      <title>०३१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/031/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/031/</guid>
      <description>०१ अग्निः। हिरण्यस्तूप आङ्गिरसः। जगती।
त्वम॑ग्ने प्रथ॒मो अङ्गि॑रा॒ ऋषि॑र्दे॒वो दे॒वाना॑मभवः शि॒वः सखा॑ ।
तव॑ व्र॒ते क॒वयो॑ विद्म॒नाप॒सोऽजा॑यन्त म॒रुतो॒ भ्राज॑दृष्टयः ॥
त्वम् । अ॒ग्ने॒ । प्र॒थ॒माः । अङ्गि॑राः । ऋषिः॑ । दे॒वः । दे॒वाना॑म् । अ॒भ॒वः॒ । शि॒वः । सखा॑ ।
तव॑ । व्र॒ते । क॒वयः॑ । वि॒द्म॒नाऽअ॑पसः । अजा॑यन्त । म॒रुतः॑ । भ्राज॑त्ऽऋष्टयः ॥
हे अग्ने त्वं प्रथम आद्य आङ्गीरसानामृषीणां सर्वेषां जनकत्वात् । तादृशोंऽगिरोनामक ऋषिरभवः । तथा च ब्राह्मणम् । योंऽगारा असंस्तेंऽगिसोऽभवन् । ऐ ब्रा ३-३४ । इति । तथा स्वयं देवो भूत्वा देवानामन्येषां शिवः शोभनः सखाभवः । तवव्रते त्वदीये कर्मणि कवयो मेधाविनो विद्मनापसो ज्ञानेन व्याप्नुवाना ज्ञातकर्माणो वा भ्राजदृष्टयो दीप्यमानायुधा मरुतो मरुत्संज्ञका देवा अजायन्त ॥ विद्मनापसः । विद ज्ञाने । विद्मो वेदनम् । बहुलग्रहणादौणादिको मक्प्रत्ययः । तदस्यास्तीति पामादिलक्षणो नः (पा ५-२-१००) प्रत्ययस्वरेणान्तोदात्तत्वम् । विद्मनान्यपांसि येषां ते विद्मनापसः । पूर्वपदस्यान्येषामपि दृत्यत इति दृतिग्रहणादवग्रहसमयेऽपि दीर्घत्वम् । अजायन्त । जनी प्रादुर्भावे । तस्य श्यनि ज्ञाजनोर्जा (पा ७-३-७९) इति जादेशः । भ्राजदृष्टयः । भ्राजृ दीप्तौ । व्यत्ययेन शतृ । तस्य लसार्वधातुकानुदात्तत्वे धातुस्वरः । ऋषी गतावित्यस्मात् क्तिच् क्तौ च संज्ञायामिति क्तिजन्त ऋष्विशब्दः । ततो बहुव्रीहौ पूर्वपदप्रकृतिस्वरत्वं ॥ १ ॥</description>
    </item>
    
    <item>
      <title>०३२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/032/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/032/</guid>
      <description>०१ इन्द्रः। हिरण्यस्तूप आङ्गिरसः। त्रिष्टुप्।
इन्द्र॑स्य॒ नु वी॒र्या॑णि॒ प्र वो॑चं॒ यानि॑ च॒कार॑ प्रथ॒मानि॑ व॒ज्री ।
अह॒न्नहि॒मन्व॒पस्त॑तर्द॒ प्र व॒क्षणा॑ अभिन॒त्पर्व॑तानाम् ॥
इन्द्र॑स्य । नु । वी॒र्या॑णि । प्र । वो॒च॒म् । यानि॑ । च॒कार॑ । प्र॒थ॒मानि॑ । व॒ज्री ।
अह॑न् । अहि॑म् । अनु॑ । अ॒पः । त॒त॒र्द॒ । प्र । व॒क्षणाः॑ । अ॒भि॒न॒त् । पर्व॑तानाम् ॥
वज्री वज्रयुक्त इन्द्रः प्रथमानि पूर्वसिद्धानि मुख्यानि वा यानि वीर्याणि पराक्रमयुक्तानि कर्माणि चकार तस्येन्द्रस्य तानि वीर्याणि नु क्षिप्रं प्रब्रवीमि । कानि वीर्याणीति तदुच्यते । अहिं मेघमहन् । हतवान् तदेतदेकं वीर्यम् । अनु पश्चादपो जलानि ततर्द । हिंसितवान् । भूमौ पातितवानित्यर्थः । इदं द्वितीयं वीर्यम् । पर्वतानां संबन्धिनीर्वक्षणाः प्रवहणशीला नदीः प्राभिनत् । भिन्नवान् । कूलद्वयकर्षणेन प्रवाहितवानित्यर्थः । इदं तृतीयं वीर्यम् । एवमुत्तरत्रापि द्रष्टव्यं ॥ वीर्याणि शूर वीर विक्रान्तौ । ण्यन्तादचो यदिति यत् । णेरनिटीति णिलोपः । तित्स्वरितमिति स्वरितत्वम् । यतोऽनाव इत्याद्युदात्तत्वम् । न भवति । आद्युदात्तत्वे हि सुशब्देन बहुव्रीहावाद्युदात्तं द्व्यच्छन्दसीत्यनेनैवोत्तरपदाद्युदात्तत्वस्य सिद्धत्वाद्वीरवीर्यौ चेति पुनस्तद्विधानमनर्थकं स्यात् । अतोऽवगम्यते यतोऽनाव इत्याद्युदात्तत्वम् । वीरशब्दे न प्रवर्तत इति । अतः परिशेषात्तित्स्वर्वितमिति प्रत्ययस्य स्वरितत्वमेव । वोचम् । अस्यतिवक्तिख्यातिभ्योऽङिति च्लेरङादेशः । बहुलं छन्दस्यमाङ्योगेऽपीत्यडभावः । चकार । णलि लित्स्वरेण प्रत्ययात्पूर्वस्योदात्तत्वम् । यद्वृत्तयोगादनिघातः । अहन् । लङीतश्चेतीकारलोपे हल्ङ्याब्भ्य इति तकारलोपः । अहिम् । आङ्पूर्वाद्धन्तेराङि श्रिहनिभ्यां ह्रस्वश्च (उ ४-१३७) इतीप्रत्ययः । आङो ह्रस्वत्वं च । चशब्देन । वेञो डित् समाने ख्यश्चोदात्त इति डित्वं पूर्वपदोदात्तत्वं चानुकृष्यते । ततष्विलोपे पूर्वपदस्योदात्तत्वम् । ततर्द । उतृदिर् हिंसानादरयोः । तिङ्ङतिङ इति निघातः । वक्षणाः । वक्ष रोषे । क्रुधमंडार्थेभ्यश्च (पा ३-२-१५१) इति युच् । चित्स्वरं बाधित्वा व्यत्ययेन प्रत्ययस्वरः ॥ १ ॥</description>
    </item>
    
    <item>
      <title>०३३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/033/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/033/</guid>
      <description>०१ इन्द्रः। हिरण्यस्तूप आङ्गिरसः। त्रिष्टुप्।
एताया॒मोप॑ ग॒व्यन्त॒ इन्द्र॑म॒स्माकं॒ सु प्रम॑तिं वावृधाति ।
अ॒ना॒मृ॒णः कु॒विदाद॒स्य रा॒यो गवां॒ केतं॒ पर॑मा॒वर्ज॑ते नः ॥
आ । इ॒त॒ । अया॑म । उप॑ । ग॒व्यन्तः॑ । इन्द्र॑म् । अ॒स्माक॑म् । सु । प्रऽम॑तिम् । व॒वृ॒धा॒ति॒ ।
अ॒ना॒मृ॒णः । कु॒वित् । आत् । अ॒स्य । रा॒यः । गवा॑म् । केत॑म् । पर॑म् । आ॒ऽवर्ज॑ते । नः॒ ॥
देवाः परस्परमेवं कथयन्ति । हे देवा गव्यन्तः पणिनामकेनासुरेणापहृता अस्मदीया गाः प्राप्तुमिच्छन्तो यूयमेत । आगच्छत । युष्माभिः सहिता वयमिन्द्रं गवानयनक्षममुपायाम । प्राप्नुवाम । स चेन्द्रोऽनामृणो हिंसकरहितः सन्नस्माकं देवानां प्रमतिं गोलाभेन हर्षयित्वा प्रकृष्टां बुद्धिं सु ववृधाति । सुष्टु वर्धयति । आदनन्तरं स इन्द्रोऽस्य रायो धनस्य गवां गोरूपस्य संबन्धि परं केतमुत्कष्टं ज्ञानं नोऽस्माकं कुविदावर्जते । अधिकं प्रापयति ॥ इत । इण् गतौ अदादित्वाच्छपो लुक् । अयाम । एतेर्लोडुत्तमबहुवचन आडुत्तमस्य पिच्चेत्याडागमः । पिद्वद्भावात्सार्वधातुकलक्षणे गुणेऽयादेशः । न चेणो यण् (पा ६-४-८१) इति यणादेशः । मध्येऽपवादाः पूर्वान्विधीन्बाधन्ते । परि ६० । इति वचनात्तस्येयङादेशापवादत्वात् । अतः परत्वाद्गुणेन यणादेशो बाध्यते । पिद्वद्भावात्प्रत्ययस्यानुदात्तत्वे धातुस्वरेणाद्युदात्तत्वम् । गव्यन्तः । गा आत्मन इच्छन्तः । सुप आत्मनः क्यजिति गोशब्दात्कर्मणः क्यच् । वान्तो यि प्रत्यये (पा ६-१-७९) इत्यवादेशः । प्रत्ययान्ताद्धातोर्लिटः शतृ । तस्यादुपदेशाल्लसार्वधातुकानुत्तत्वे धातुस्वरः । प्रमतिम् । मन्यतेः क्तिन्यनुदात्तोपदेशेत्यादिनानुनासिकलोपः । तादौ चेति गतेः प्रकृतिस्वरत्वम् । ववृधाति । वृधु वृद्धौ । लेट्याडागमः । बहुलं छन्दसीति शपः श्लुः । संहितायामभ्यासस्य दीर्घश्छान्दसः । अनामृणः । मृण हिंसायाम् । मृणन्ति हिंसन्तीति मृणाः । इगुपधलक्षणः कः । न सन्त्यामृणा अस्येति बहुव्रीहौ नञ् सुभ्यामित्युत्तरपदान्तोत्तत्वम् । अस्य रायः । ऊडिदमित्युभयत्र विभक्तेरुदात्तत्वम् । गवाम् । सावेकाच इति प्राप्तस्य विभक्त्युदात्तस्य न गोश्वन्साववर्णेति प्रतिषेधः । केतम् । कित ज्ञाने । घञन्त आद्युदात्तः । आवर्जते । वृजी वर्जने । अदादित्वाच्छवो लुकि प्राप्ते बहुलं छन्दसीति तदभावः । शपः पित्वादनुदात्तत्वम् । तिङश्च लसार्वधातुकत्वेन धातुस्वरः । तिङि चोदात्तवतीति गतेरनुदात्तत्वम् । कुविद्योगान्निपातैर्यद्यदिहन्तेत्यादिना निघातप्रतिषेधः ॥ १ ॥</description>
    </item>
    
    <item>
      <title>०३४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/034/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/034/</guid>
      <description>०१ अश्विनौ। हिरण्यस्तूप आङ्गिरसः। जगती।
त्रिश्चि॑न्नो अ॒द्या भ॑वतं नवेदसा वि॒भुर्वां॒ याम॑ उ॒त रा॒तिर॑श्विना ।
यु॒वोर्हि य॒न्त्रं हि॒म्येव॒ वास॑सोऽभ्यायं॒सेन्या॑ भवतं मनी॒षिभिः॑ ॥
त्रिः । चि॒त् । नः॒ । अ॒द्य । भ॒व॒त॒म् । न॒वे॒द॒सा॒ । वि॒ऽभुः । वा॒म् । यामः॑ । उ॒त । रा॒तिः । अ॒श्वि॒ना॒ ।
यु॒वोः । हि । य॒न्त्रम् । हि॒म्याऽइ॑व । वास॑सः । अ॒भि॒ऽआ॒यं॒सेन्या॑ । भ॒व॒त॒म् । म॒नी॒षिऽभिः॑ ॥
हे नवेदसाश्विना मेधाविनावश्विदेवौ । नवेदा इति मेधाविनाम नवेदाः कविर्मनीषीति तन्नामसु पठितत्वात् । तादृशौ युवां त्रिश्चित् त्रिवारमप्यद्यास्मिन र्मणि नोऽस्मदर्थं भवतम् । आगतौ भवतम् । अत्र त्रिरिति वचनं सवनत्रयापेक्षम् । आदरातिशयद्योतनार्थं वा । त्रिषत्या हि देवा इति श्रुत्यन्तरात् । वां युवयोर्यामो गमनसाधनभूतो रथो विभुर्व्याप्तः । उतापि च रातिर्दानं विभुरिति शेषः । युवोर्युवयोरुभयोर्यन्त्रं हि परस्परनियमरूपः संबन्धविशेषोऽस्ति खलु । तत्र दृष्टान्तः । वाससः सूर्यरश्म्याच्छादनयुक्तस्य वासरस्य हिम्येव । हिमयुक्तया रात्र्येव । यथा रात्र्या सह दिवसस्य संबन्धः कदाचिदपि नापैति तद्वत् । युवामुभौ मनीषिभिर्मेधाविभिर्ऋृत्विग्भिः । मनिषीति मेधाविनाम मनीषी मन्धातेति तन्नामसु पठितत्वात् । अभ्यायंसेन्याभितो नियन्तव्यौ अनुग्रहवशात्तदधीनौ भवतं ॥ अद्य । निपातस्य चेति संहितायां दीर्घः । न वेदसा । विपरीतं नवित्त इति नवेदसौ । विद ज्ञान इत्यस्मादौणादिकोऽसुन् । नञ् समासे न भ्राण्नपादित्यादिना नकारस्य प्रकृतिभावः । सुपां सुलुगित्याकारः । आमन्त्रितनिघातः । यामः । यायते गम्यतेऽनेनेति यामो रथः । अतिस्तुस्वित्यादिना मन् । नित्त्वादाद्युदात्तत्वम् । यद्वा । यम उपरम इत्यस्मात्कर्मणि घञ् । वृषादिषु पाठादाद्युदात्तत्वम् । रातिः । रा दान इत्यस्माद्भावे क्तिन् । मन्त्रे वृषेत्यादिना तस्योदात्तत्वम् । युवोः । सुपां सुपो भवन्तीति षष्ठीद्विवचनस्य षष्ठीद्विवचनादेशः । अत आदेशविषयत्वाद्योऽचि (पा ७-२-८९) इति यत्वं न भवति । शेषे लोप इति टलोप उदात्तनिवृत्तिस्वरेण विभक्तेरुदात्तत्वम् । अन्त्यलोपपक्षे त्वेकादेशस्वरेण । हिम्या इव । हिमेति रात्रिनाम ऊधः पयो हिमेति तन्नामसु पठितत्वात् । हनेर्हि च (उ १-१४६) इति मक् । हन्ति पद्मानीति हिमम् । अर्शआद्यच् । हिमा रात्रिः । तत उत्तरस्य तृतीयैकवचनस्य सुपां सुलुगिति ड्यादेशः । ततष्टिलोप उदात्तनिवृत्तिस्वरेण तस्योदात्तत्वम् । वाससः । वस आच्छादने वासयति प्रकाशेनाच्छादयतीत्यहर्वासः । अभ्यायंसेन्या । अभ्याङित्युपसर्गद्वयोपसृष्टाद्यम उपरम इत्यस्मादौणादिकः सेन्यप्रत्ययः । सुपां सुलुगित्याकारः ॥ १ ॥</description>
    </item>
    
    <item>
      <title>०३५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/035/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/035/</guid>
      <description>०१ अग्निः, मित्रावरुणौ;रात्रिः, सविता। हिरण्यस्तूप आङ्गिरसः। जगती।
ह्वया॑म्य॒ग्निं प्र॑थ॒मं स्व॒स्तये॒ ह्वया॑मि मि॒त्रावरु॑णावि॒हाव॑से ।
ह्वया॑मि॒ रात्रीं॒ जग॑तो नि॒वेश॑नीं॒ ह्वया॑मि दे॒वं स॑वि॒तार॑मू॒तये॑ ॥
ह्वया॑मि । अ॒ग्निम् । प्र॒थ॒मम् । स्व॒स्तये । ह्वया॑मि । मि॒त्रावरु॑णौ । इ॒ह । अव॑से ।
ह्वया॑मि । रात्री॑म् । जग॑तः । नि॒ऽवेश॑नीम् । ह्वया॑मि । दे॒वम् । स॒वि॒तार॑म् । ऊ॒तये॑ ॥
स्वस्वयेऽस्माकमविनाशाय । स्वस्तीत्यविनाशनाम (नि ३-२१) इति यास्कः । प्रथममादावग्निं ह्वयामि । इहास्मिन्कर्मण्यवसेऽस्मद्रक्षणा मित्रावरुणौ ह्वयामि । जगतो जङ्गमस्य प्राणिजातस्य निवेशनीमुपवेशनहेतुभूतां रात्रीं रात्रिदेवतां ह्वयामि । जङ्गमाः सर्वे प्राणिनो दिवसे स्वस्वव्यापारान्कृत्वा स्वस्वगृहे रात्रावुपविशंशीति प्रसिद्धम् । ऊतयेऽस्मद्रक्षणार्थं सवितारं देवं ह्वयामि ॥ मित्रावरुणौ । देवताद्वन्द्वे चेति पूर्वपदस्यानङादेशः । देवताद्वन्द्वे चेत्युभयपदप्रकृतिस्वरत्वम् । रात्रीम् । रात्रेश्चाजसौ (पा ४-१-३१) इति ङीप् । निवेशनीम् । निविशन्त्यस्यामिति निवेशनी । करणाधिकरणयोश्चेति ल्युट् । टढ्ढाणञित्यादिना (पा ४-१-१५) ङीप् । ऊतये अवतेः क्तिनि ज्वरत्वरेत्यादिना वकारस्योपधायाश्च ऊट् । ऊतियूतीत्यादिना क्तिना उदात्तत्वं ॥ १ ॥</description>
    </item>
    
    <item>
      <title>०३६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/036/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/036/</guid>
      <description>०१ अग्निः। कण्वो घौरः। बृहती।
प्र वो॑ य॒ह्वं पु॑रू॒णां वि॒शां दे॑वय॒तीना॑म् ।
अ॒ग्निं सू॒क्तेभि॒र्वचो॑भिरीमहे॒ यं सी॒मिद॒न्य ईळ॑ते ॥
प्र । वः॒ । य॒ह्वम् । पु॒रू॒णाम् । वि॒शाम् । दे॒व॒ऽय॒तीना॑म् ।
अ॒ग्निम् । सु॒ऽउ॒क्तेभिः॑ । वचः॑ऽभिः । ई॒म॒हे॒ । यम् । सी॒म् । इत् । अ॒न्ये । ईळ॑ते ॥
हे ऋत्विग्यजमानाः देवयतीनां देवान्कामयमानानां पुरूणां बहूनां विशां प्रजारूणाणां वो युष्माकमनुग्रहाय यह्वं महान्तम् । यह्वो विवक्षिथ इति महन्नामसु पाठात् । अग्निं सूक्तेभिर्वचोभिः सूक्तरूपैर्वाक्यैः प्रेमहे । प्रकर्षेण याचामहे । ईमहे यामीति याच्ञा कर्मसु पाठात् । अन्य इदन्येऽप्यृषयो यमग्निं सीं सर्वत ईळते स्तुवन्ति । तमग्निमिति पूर्वत्रान्वयः ॥ पुरूणां नामन्यतरस्यामिति नाम उदात्तत्वम् । विशाम् । सावेकाच इति विभक्तेरुदात्तत्वम् । देवयतीनाम् । देवानात्मन इच्छन्त्यो देवयन्त्यः । सुप आत्मनः क्यच् । न च्छन्दस्यपुत्रस्येतीत्वस्येव दीर्घस्यापि प्रतिषेधः । अश्वाघस्यादिति पुनरात्वविधानाज्ङ्ञापकात् । क्यजन्ताल्लटः शतृ । कर्तरि शप् । शपः पित्त्वादनुदात्तत्वम् । शतुश्च लसार्वधातुकस्वरेण क्यचा सहैकादेश एकादेश उदात्तेनोदात्त इति शतुरुदात्तत्वम् । उगितश्चेति ङीप् । अनित्यमागमशासनमिति वचनान्नुमभावः । एकादेशस्वरस्य पूर्वत्रासिद्धत्वं नेष्यत इति वचनात् । पा ८-२-६-१ । शतुरुदात्तत्वं सिद्धमेवेति शतुरनुम इति नद्या उदात्तत्वम् । सूक्तेभिः । वक्तेः क्तिच् क्तौ च संज्ञायामिति क्तः । थाथादिनोत्तरपदान्तोदात्तत्वम् । ईळते । ईड स्तुतौ । अदादित्वाच्छपो लुक् । अनुदात्तेत्त्वाल्लसार्वधातुकानुदात्तत्वे धातुस्वरः । यद्वृत्तयोगादनिघातः ॥ १ ॥</description>
    </item>
    
    <item>
      <title>०३७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/037/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/037/</guid>
      <description>०१ मरुतः। कण्वो घौरः। गायत्री।
क्री॒ळं वः॒ शर्धो॒ मारु॑तमन॒र्वाणं॑ रथे॒शुभ॑म् ।
कण्वा॑ अ॒भि प्र गा॑यत ॥
क्री॒ळम् । वः॒ । शर्धः॑ । मारु॑तम् । अ॒न॒र्वाण॑म् । र॒थे॒ऽशुभ॑म् ।
कण्वाः॑ । अ॒भि । प्र । गा॒य॒त॒ ॥
हे कण्वाः कण्वगोत्रोत्पन्ना महर्षयः । यद्वा । मेधाविन ऋत्विजः । वो युष्मदर्थं मारुतं मरुत्समूहरूपं शर्धो बलमभि प्र गायत । अभितः प्रकर्षेण स्तुध्वम् । कीदृशं शर्धः । क्रीळं विहरणशीलं अनर्वाणं भ्रातृव्यरहितम् । अत एव श्रुत्यन्तरब्राह्मणेन मन्त्रान्तरमेव व्याख्यातम् । अनर्वा प्रेहीत्याह भ्रातृव्यो वा अर्वा भ्रातृव्यापनुत्या इति । रथेशुभं स्वकीये रथेऽवस्थाय शोभमानं ॥ क्रीळम् । क्रीडृ विहारे । पचाद्यच् । शर्धः । शृधु प्रसहने । शर्धयत्यनेन शत्रूनिति शर्धो बलम् । असुन् । नित्त्वादाद्युदात्तत्वम् । मारुतं मरुतां संबन्धि । तस्येदमित्यण् । व्यत्ययेनाद्युदात्तत्वम् । यद्वा । समूहार्थेऽनुदात्तेरञ् (पा ४-२-४४) इत्यनुदात्तादिलक्षणोऽञ् प्रत्ययः । अनर्वाणम् । व्यत्ययेन पुल्लिङ्गता । नञ् सुभ्यामित्युत्तरपदान्तोदात्तत्वम् । रथेशुभम् । शुभ दीप्तौ । रथे शोभत इति रथेशुप् । क्विप्चेति क्विप् । तत्पुरुषे कृति बहुलमिश्यलुक् । कृदुत्तरपदप्रकृतिस्वरत्वम् । गायत । कैगैरै शब्द । तिङ्ङतिङ इति निघातः ॥ १ ॥</description>
    </item>
    
    <item>
      <title>०३८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/038/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/038/</guid>
      <description>०१ मरुतः। कण्वो घौरः। गायत्री।
कद्ध॑ नू॒नं क॑धप्रियः पि॒ता पु॒त्रं न हस्त॑योः ।
द॒धि॒ध्वे वृ॑क्तबर्हिषः ॥
कत् । ह॒ । नू॒नम् । क॒ध॒ऽप्रि॒यः॒ । पि॒ता । पु॒त्रम् । न । हस्त॑योः ।
द॒धि॒ध्वे । वृ॒क्त॒ऽब॒र्हि॒षः॒ ॥
हे मरुतः कद्ध कदा खलु नूनमवश्यं हस्तयोर्दधिध्वे । यूयमस्मान्हस्ते धारयथ । तत्र दृष्टान्तः । पिता पुत्रं न हस्तयोः । यथा लोके पिता हस्तयोः स्वकीयं पुत्रं धारयति तद्वत् । कीदृशा मरुतः । कधप्रियः स्तुतिप्रीताः वृक्तबर्हिषः वृक्तं छिन्नं बर्हिर्दर्भो येषां मरुतां यजमानाय ते मरुतस्तथाविधाः ॥ कत् । कदा । द्वौ चापरौ वर्णविकारनाशौ । का ६-३-१०९ । इत्युक्तत्वादाकारलोपः । कधप्रियः । कथा स्तुतिः । तया प्रीणन्तीति कधप्रियः । प्रीञ् प्रीतौ । क्विप् । पूर्वपदस्य ङ्यापोः संज्ञाच्छन्दसोर्बहुलम् (पा ६-३-६३) इति ह्रस्वत्वम् । धकारश्छान्दसः । आमन्त्रितनिघातः । दधिध्वे । दधातेश्छन्दसि लुङ् लङ् लिट इति वर्तमाने लिट् । क्रादिनियमादिट् । प्रत्ययस्वरः । वृक्तबर्हिषः । आमन्त्रितनिघातः ॥ १ ॥</description>
    </item>
    
    <item>
      <title>०३९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/039/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/039/</guid>
      <description>०१ मरुतः। कण्वो घौरः। बृहती।
प्र यदि॒त्था प॑रा॒वतः॑ शो॒चिर्न मान॒मस्य॑थ ।
कस्य॒ क्रत्वा॑ मरुतः॒ कस्य॒ वर्प॑सा॒ कं या॑थ॒ कं ह॑ धूतयः ॥
प्र । यत् । इ॒त्था । प॒रा॒ऽवतः॑ । शो॒चिः । न । मान॑म् । अस्य॑थ ।
कस्य॑ । क्रत्वा॑ । म॒रु॒तः॒ । कस्य॑ । वर्प॑सा । कम् । या॒थ॒ । कम् । ह॒ । धू॒त॒यः॒ ॥
हे धूतयः स्थावरादीनां कंपनकारिणो मरुतो यद्यदा मानं मननीयं युष्मद्बलं परावतो दूरात् । आरे परावत इति दूरनामसु पाठात् । इत्थास्मादन्तरिक्षात्प्रास्यथ भूमौ प्रक्षिपथ । तत्र दृष्टान्तः । शोचिर्न तेज इव । यथा सूर्यस्य तेजोंऽतरिक्षाद्भूमौ प्रक्षिप्यते तद्वत् । तदानीं यूयं कस्य यजमानस्य क्रत्वा क्रतुना सङ्गच्छध्व इति शेषः । तथा कस्य यजमानस्य वर्पसा स्तोत्रेण सङ्गच्छध्वे । कं यजमानमुद्धिश्य याथ । देवयजनदेसे गच्छथ । कं ह कं खलु यजमानमनुगृहीथेति शेषः ॥ इत्था । था हेतौ च च्छन्दसि । पा । सू । ५-३-२६ । इतीदंशब्दात्प्रकारवचने थाप्रत्ययः । यदि तत्रेदंशब्दस्य नानुवृत्तिस्तर्हि थमुप्रत्ययान्तादिदंशब्दादुत्तरस्या विभक्तेर्व्यत्ययेन सुपां सुलुगिति डादेशः । प्रथमपक्षे प्रत्ययस्वरः । द्वितीयपक्षे तूदात्तनिवृत्तिस्वरः । अस्यथ । असुक्षेपणे । अदुपदेशाल्लसार्वधातुकानुदात्तत्वे श्यनो नित्त्वादाद्युदात्तत्वम् । यद्वृत्तयोगादनिघातः । क्रत्वा । जसादिषु च्छन्दसि वा वचनम् । पा सू ७-३-१०९-१ । इति नाभावस्य विकल्पितत्वादभावः । वर्पसा । वृङ् संभक्तौ । वृङ् शीङ् भ्यां रूपस्वाङ्गयोः पुक्च (उ ४-२००) इत्यसुन् । तत्सन्नियोगेन पुगागमश्च । नित्त्वादाद्युदात्तत्वम् । अत्र रूपाभिधायिना वर्पस् शब्देन देवतास्वरूपप्रकाशकं स्तोत्रं लक्ष्यते, क्रतुना साहचर्यात् ॥ १ ॥</description>
    </item>
    
    <item>
      <title>०४०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/040/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/040/</guid>
      <description>०१ ब्रह्मणस्पतिः। कण्वो घौरः। बृहती।
उत्ति॑ष्ठ ब्रह्मणस्पते देव॒यन्त॑स्त्वेमहे ।
उप॒ प्र य॑न्तु म॒रुतः॑ सु॒दान॑व॒ इन्द्र॑ प्रा॒शूर्भ॑वा॒ सचा॑ ॥
उत् । ति॒ष्ठ॒ । ब्र॒ह्म॒णः॒ । प॒ते॒ । दे॒व॒ऽयन्तः॑ । त्वा॒ । ई॒म॒हे॒ ।
उप॑ । प्र । य॒न्तु॒ । म॒रुतः॑ । सु॒ऽदान॑वः । इन्द्र॑ । प्रा॒शूः । भ॒व॒ । सचा॑ ॥
हे ब्रह्मणस्पते एतन्नामक देव उत्तिष्ठ । अस्मदनुग्रहाय त्वदीयनिवासादुत्थानं कुरु । देवयन्तो देवान् कामयमाना वयं त्वा त्वामीमहे । याचामहे । सुदानवः शोभनदानयुक्ता मरुत उप प्रयन्तु । समीपे प्रकर्षेण गच्छन्तु । हे इन्द्र त्वं सचा ब्रह्मणस्पतिना सह प्राशूः सोमस्य प्राशको भव । यद्वा । वृत्रस्य हिंसको भव ॥ उत्तिष्ठ । ऊर्ध्वकर्मत्वादात्मनेपदाभावः (पा १-३-२४) ब्रह्मणस्पते । सुबामन्त्रित इति पराङ्गवद्भावात् । षष्ठ्यामन्त्रितसमुदायक स्याष्टमिकं सर्वानुदात्तत्वम् । देवयन्तः । देवानात्मन इच्छन्तः । सुप आत्मनः क्यच् । न छन्दस्यपुत्रस्येतीत्वस्येव दीर्घस्यापि निषेधः । अश्वाघस्यादिति पुनरात्व विधानसामर्थ्यात् । ईमह इत्यादयो गताः । प्राशूः । शृ हिंसायाम् । प्रकर्षेण समन्तात् शृणाति हिनस्तीति प्राशूः । बहुलम् । छन्दसीत्युत्वम् । र्वोरुपधायाछेर्घः । कृदुत्तरपदप्रकृतिस्वरत्वम् । भव । द्व्यचोऽतस्तिङ इति संहितायां दीर्घत्वं ॥ १ ॥</description>
    </item>
    
    <item>
      <title>०४१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/041/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/041/</guid>
      <description>०१ वरुणमित्रार्यमणः। कण्वो घौरः। गायत्री।
यं रक्ष॑न्ति॒ प्रचे॑तसो॒ वरु॑णो मि॒त्रो अ॑र्य॒मा ।
नू चि॒त्स द॑भ्यते॒ जनः॑ ॥
यम् । रक्ष॑न्ति । प्रऽचे॑तसः । वरु॑णः । मि॒त्रः । अ॒र्य॒मा ।
नु । चि॒त् । सः । द॒भ्य॒ते॒ । जनः॑ ॥
प्रचेतसः प्रकृष्टज्ञानयुक्ता वरुणादयो देवा यं यजमानं रक्षन्ति स जनो यजमानो नू चित् क्षिप्रमेव दभ्यते । दभ्नोति । शत्रून् हिनस्ति । प्रचेतसः । प्रकृष्टं चेतो येषाम् । बहुव्रीहौ पूर्वपदप्रकृतिस्वरत्वम् । नू चित् । ऋचि तुनुघेत्यादिना दीर्घः । दभ्यते दन्भु दंभे । व्यत्ययेन श्यन् आत्मनेपदं च ॥ १ ॥</description>
    </item>
    
    <item>
      <title>०४२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/042/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/042/</guid>
      <description>०१ पूषा। कण्वो घौरः। गायत्री।
सं पू॑ष॒न्नध्व॑नस्तिर॒ व्यंहो॑ विमुचो नपात् ।
सक्ष्वा॑ देव॒ प्र ण॑स्पु॒रः ॥
सम् । पू॒ष॒न् । अध्व॑नः । ति॒र॒ । वि । अंहः॑ । वि॒ऽमु॒चः॒ । न॒पा॒त् ।
सक्ष्व॑ । दे॒व॒ । प्र । नः॒ । पु॒रः ॥
हे पूषन् जगत्पोषक पृथिव्यभिमानि देव अध्वनो मार्गात्सं तिर । अस्मानभीष्वस्थानं सम्यक् प्रापय । आंहो विघ्नहेतुं पाप्मानं वि तिर । विनाशय । पूषा विशेष्यते । विमुचो नपात् । जलविमोचकहेतोर्मेघस्य पुत्र । नपादिति पुत्र नाम । नपात्प्रचेति तन्नामसु पाठात् । श्रुत्यन्तरेऽद्भ्यः पृथिवीति जलाद्भूम्युत्पत्तिः श्रूयते । तथान्यऽत्राप्युदकसारत्वं पृथिव्याः श्रूयते । तद्यदपां सार असीत्तत्समहन्यत सा पृथिव्यभवदिति । मेघस्य जलधारित्वादुदकपुत्र एव मेघपुत्रो भवति । न च पृथिव्या मेघपुत्रत्वे पूष्णः किमायातमिति वाच्यम् । पृथिव्या एव पूषत्वात् । तथा च श्रुत्यन्तरे कस्यचिन्मन्त्रस्य ब्राह्मणमेवमाम्नायते । पूषाध्वनः पात्वित्याहेयं वै पूषेति । तन्निर्वचनं चान्यत्रैवमाम्नायते । इयं वै पूषेयं हीदं सर्वं पुष्यति यदिदं किं च । शत ब्रा १४-४-२-२५ । इति । हे देव पूषन् नः पुरोऽस्माकं पुरतः प्रसक्ष्व । प्रसक्तो भव । पुरतो गच्छेत्यर्थः विमुचो नपात् । उदकं विमुंचतीति विमुङ् मेघः । क्विप्चेति क्विप् । न पातयति कुलमिति नपात् पुत्रः । नञ् पूर्वात् पातयतेः क्विप् । नभ्राण्नपादित्यादिना नञः प्रकृतिभावः । सुबामन्त्रित इति पराङ्गवद्भावात् षष्ठ्यामन्त्रितसमुदायस्याष्टमिकं सर्वानुदात्तत्वम् । सक्ष्व । षच सेवने । अनुदात्तेत्त्वादात्मनेपदम् । लोट बहुलं छन्दसीति शपो लुक् । शास्यनुदात्तेदिति लसार्वधातुकानुदात्तत्वे धातुस्वरः । प्र णः । उपसर्गाद्बहुलमिति नसो णत्वम् । पुरः । उक्तः ॥ १ ॥</description>
    </item>
    
    <item>
      <title>०४३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/043/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/043/</guid>
      <description>०१ रुद्रः। कण्वो घौरः। गायत्री।
कद्रु॒द्राय॒ प्रचे॑तसे मी॒ळ्हुष्ट॑माय॒ तव्य॑से ।
वो॒चेम॒ शन्त॑मं हृ॒दे ॥
कत् । रु॒द्राय॑ । प्रऽचे॑तसे । मी॒ळ्हुःऽत॑माय । तव्य॑से ।
वो॒चेम॑ । शम्ऽत॑मम् । हृ॒दे ॥
कत् कदा रुद्रायै तन्नामकाय देवाय शन्तममतिशयेन सुखकरं स्तोत्रं वोचेम । पठेम । कीदृशाय । प्रचेतसे । प्रकृष्टज्ञानयुक्ताय । मीळ्हुष्टमाय सेक्तृतमाय अभीष्टकामवर्षायेत्यर्थ । तव्यसेऽतिशयेन प्रवृद्धाय । हृदेऽस्मदीयहृन्निष्ठाय ॥ कत् । कदा । अन्त्यलोपश्छान्दसः । रुद्राय । रोदयति सर्वमन्तकाल इति रुद्रः । रोदेर्णिलुक्च (उ २-२२) इति रक् प्रत्ययः । प्रचेतसे । चिती संज्ञाने । प्रकृष्टं चेततीति प्रचेताः । गतिकारकयोरपि पूर्वपदप्रकृतिस्वरत्वं चेत्यसुन् पूर्वपदप्रकृतिस्वरत्वं च मीळ्हुष्वमाय । अतिशयेन मीढ्वान् मीळ्हुष्टमः । दाश्वान् स्वाह्वान् मीढ्वांश्चेति क्वसुप्रत्ययान्तो निपातितः । तमप्ययस्म यादित्वेन भत्वाद्वसोः संप्रसारणमिति संप्रसारणम् । शासिवसिघसीनां चेति षत्वम् । तव्यसे । तवतिर्वृद्ध्यर्थः । सौत्रो धातुः । अतिशयेन तविता तवीयान् । तुश्छन्दसी तीयसुन्प्रत्ययः । तुरिष्ठेमेयस्स्विति तृलोपः । ईयसुन ईकारलोपश्छान्दसः । नित्त्वादाद्युदात्तत्वम् । वोचेम वच परिभाषणे । लिङ्याशिष्यङ् । वच उमित्युमागमः । यासुटः स्वरेणैकार उदात्तः । हृदे । पद्दन्नित्यादिना हृदयशब्दस्य हृदादेशः । ऊडिदमित्यादिना विभक्तेरुदात्तत्वं ॥ १ ॥</description>
    </item>
    
    <item>
      <title>०४४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/044/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/044/</guid>
      <description>०१ अग्निरश्विनावुषाः। प्रस्कण्वः काण्वः। बृहती।
अग्ने॒ विव॑स्वदु॒षस॑श्चि॒त्रं राधो॑ अमर्त्य ।
आ दा॒शुषे॑ जातवेदो वहा॒ त्वम॒द्या दे॒वाँ उ॑ष॒र्बुधः॑ ॥
अग्ने॑ । विव॑स्वत् । उ॒षसः॑ । चि॒त्रम् । राधः॑ । अ॒म॒र्त्य॒ ।
आ । दा॒शुषे॑ । जा॒त॒ऽवे॒दः॒ । व॒ह॒ । त्वम् । अ॒द्य । दे॒वान् । उ॒षः॒ऽबुधः॑ ॥
हे अग्ने त्वमुषस उषोदेवतायाः सकाशाद्राधो धनं दाशुषे हविर्दत्तवते यजमानाया वह । आनीय प्रापय । सोऽग्निर्विशेष्यते । अमर्त्य मरणरहित जातवेदो जातानां वेदितः । तमेतं शब्दं यास्को व्याचष्टे । जातवेदाः कस्मात् । जातानि वेद जातानि वैनं विदुर्जाते जाते विद्यत इति वा जातवित्तो वा जातधनो जातविद्यो वा जातप्रज्ञानो यत्तज्जातः पशूनविन्दतेति तज्जातवेदसो जातवेदस्त्वमिति ब्राह्मणम् । तस्मात्सर्वानृतून्पशवोऽग्निमभिसस्पन्तीति च । नि ७ १९ । इति । कीदृशं राधः । विवस्वत् विशिष्टनिवासोपेतं चित्रं नानाविधम् । किंच अद्यास्मिन्दिन उषर्बुध उषःकाले प्रबुद्धान्देवाना वह ॥ विवस्वत् । विवासनं विवः । तद्युक्तम् । वस निवासे । विपूर्वादन्तर्भावितण्यर्थात्संपदादिलक्षणो भावे क्विप् । तदस्यास्तीति मतुप् । मादुपधाया इति वत्वम् । तसौ मत्वर्थ इति भत्वेन पदत्वाभावाद्रुत्वाद्यभावः । वृषादित्वादाद्युदात्तत्वम् । राधः । राध साध संसिद्धौ । राध्नोत्यनेनेति राधो धनम् । करणेऽसुन् । नित्त्वादाद्युदात्तत्वम् । दाशुषे । दाशृ दाने । दाश्वान् साह्वानिति क्वसुप्रत्ययान्तो निपातितः । चतुर्थ्येकवचने वसोः संप्रसारणमिति संप्रसारणम् । शासिवसीति षत्वम् । जातवेदः । जातानि वेत्तीति जातवेदाः । गतिकाकयोरपि पूर्वपदप्रकृतिस्वरत्वं चेत्यसुन् । यद्वा । वेद इति धननाम । जातं धनं यस्य स तादृशः । आमन्त्रितनिघातः । वह । द्व्यचोऽतस्तिङ इति संहितायां दीर्घत्वम् । देवान् । दीर्घादट समानपाद इति संहितायां नकारस्य रुत्वम् । अतोऽट नित्यमिति सानुनासिक आकारः । उषर्बुधः । उषसि बुध्यन्त इत्युषर्बुधः । बुध अवगमने । क्विप्चेति क्विप् । रो रुत्वाभावश्छान्दसः कृदुत्तरपदप्रकृतिस्वरत्वं ॥ १ ॥</description>
    </item>
    
    <item>
      <title>०४५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/045/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/045/</guid>
      <description>०१ अग्निः। प्रस्कण्वः काण्वः। अनुष्टुप्।
त्वम॑ग्ने॒ वसूँ॑रि॒ह रु॒द्राँ आ॑दि॒त्याँ उ॒त ।
यजा॑ स्वध्व॒रं जनं॒ मनु॑जातं घृत॒प्रुष॑म् ॥
त्वम् । अ॒ग्ने॒ । वसू॑न् । इ॒ह । रु॒द्रान् । आ॒दि॒त्यान् । उ॒त ।
यज॑ । सु॒ऽअ॒ध्व॒रम् । जन॑म् । मनु॑ऽजातम् । घृ॒त॒ऽप्रुष॑म् ॥
हे अग्ने त्वमिह कर्मणि वस्वादीन्यज । उतापि च जनमन्यमपि देवतारूपं प्राणिनं यज । कीदृशं स्वध्वरं शोभनयागयुक्तं मनुजातं मनुवा प्रजापतिनोत्पादितं घृतप्रुषमुदकस्य सेक्तारं ॥ यज । द्व्यचोऽतस्तिङ इति संहितायां दीर्घत्वम् । स्वध्वरम् । शोभनोऽध्वरो यस्यासौ स्वध्वरः । नञ्सुभ्यामित्युत्तरपदान्तोदात्तत्वम् । मनुजातम् । जनेरन्तर्भावितण्यर्थात्कर्मणि क्तः । तृतीया कर्मणीति पूर्वपदप्रकृतिस्वरत्वम् । घृतप्रुषम् । प्रुष प्लुषस्नेहन स्नेचनपूरणेषु । घृतेनोदकेन प्रुष्णाति पूरयतीति घृतप्रुट् । क्विप्चेति क्विप्॥ १ ॥</description>
    </item>
    
    <item>
      <title>०४६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/046/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/046/</guid>
      <description>०१ अश्विनौ। प्रस्कण्वः काण्वः। गायत्री।
ए॒षो उ॒षा अपू॑र्व्या॒ व्यु॑च्छति प्रि॒या दि॒वः ।
स्तु॒षे वा॑मश्विना बृ॒हत् ॥
ए॒षो इति॑ । उ॒षाः । अपू॑र्व्या । वि । उ॒च्छ॒ति॒ । प्रि॒या । दि॒वः ।
स्तु॒षे । वा॒म् । अ॒श्वि॒ना॒ । बृ॒हत् ॥
एषो एषैवास्माभिः परिदृश्यमाना प्रिया सर्वेषां प्रीतिहेतुरपूर्व्या पूर्व्येषु मध्यरात्रादिकालेषु विद्यमाना न भवति किन्त्विदानीन्तन्युषा उषोदेवता दिवो द्युलोकस्य सकाशादागत्य । व्युच्छति । तमो वर्जयति । हे अश्विनौ वां युवां बृहत्प्रभूतं यथा भवति तथा स्तुषे । स्तौमि ॥ स्तुषे । ष्टुञ् स्तुतौ तिङां तिङो भवन्तीत्युत्तमैकवचनस्य मध्यमैकवचनादेशः । यद्वा । लेट्युत्तमैकवचने सिब्बहुलं लेटीति सिप् ॥ १ ॥</description>
    </item>
    
    <item>
      <title>०४७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/047/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/047/</guid>
      <description>०१ अश्विनौ। प्रस्कण्वः काण्वः। बृहती।
अ॒यं वां॒ मधु॑मत्तमः सु॒तः सोम॑ ऋतावृधा ।
तम॑श्विना पिबतं ति॒रोअ॑ह्न्यं ध॒त्तं रत्ना॑नि दा॒शुषे॑ ॥
अ॒यम् । वा॒म् । मधु॑मत्ऽतमः । सु॒तः । सोमः॑ । ऋ॒त॒ऽवृ॒धा॒ ।
तम् । अ॒श्वि॒ना॒ । पि॒ब॒त॒म् । ति॒रःऽअ॑ह्न्यम् । ध॒त्तम् । रत्ना॑नि । दा॒शुषे॑ ॥
प्रथमाष्टके चतुर्थोऽध्यायःहे ऋतावृधा ऋतस्य सत्यस्य यज्ञस्य वा वर्धयितारावश्विना अश्विनौ वा युवयोरयं पुरोवर्ती सोमः सुतोऽभिषुतः । कीदृशः । मधुमत्तमोऽतिशयने माधुर्यवान् । तिरोअह्न्यं तिरोभूते पूर्वस्मिन्दिनेऽभिषुतं तं सोमं पिबतम् । दाशुषे हविर्दत्तवते यजमानाय रत्नानि रमणीयानि धनानि धत्तम् । प्रयच्छतं ॥ वाम् । युष्मदस्मदोः षष्ठी चतुर्थीद्वितीयास्थ योर्वान्नावौ (पा ८-१-२०) इति षष्ठीद्विवचनस्य वामादेशः । स चानुदात्तः । मधुमत्तमः । मन ज्ञाने । मन्यत इति मधु । फलिपाटनमीत्यादिनोप्रत्ययः । निदित्यनुवृत्तेराद्युदात्तत्वम् । धकारश्चान्तादेशः । अतिशयेन मधुमान् मधुमत्तमः । मतुप्तमपोः पित्त्वादनुदात्तत्वे पदस्वर एव शिष्यते । ऋतावृधा । वृधेरन्तर्भावितण्यर्थात् क्विप्चेति क्विप् । अन्येषामपि दृश्यत इति पूर्वपदस्य दीर्घत्वम् । तिरो अह्न्यम् । अह्नि भवोऽह्न्यः । भवे छन्दसीति यत् । अह्नष्वखोरेव (पा ६-४-१४५) इति नियमान्नस्तद्धित इति टलोपाभावः । सर्वे विधयश्चन्दसि विकल्प्यन्त इति वचनाद्ये चाभावकर्मणोः (पा ६-४-१६८) इति प्रकृतिभावाभावेऽल्लोपोऽन इत्यकारलोपः । तिरोहितोऽह्न्यस्तिरो अह्न्यः । तिरोऽन्तर्धौ (पा १-४-७१) इति गतित्वेन निपातत्वादव्ययत्वे प्रादिसमासेऽव्ययपूर्वपदप्रकृतिस्वरत्वम् । दाशुषे । दाश्वान्साह्वानित्यादिना क्वसुप्रत्ययान्तो निपातितः । चतुर्थ्येकवचने वसोः संप्रसारणमिति संप्रसारणम् । शासिवसिघसीनां चेति षत्वं ॥ १ ॥</description>
    </item>
    
    <item>
      <title>०४८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/048/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/048/</guid>
      <description>०१ उषाः। प्रस्कण्वः काण्वः। बृहती।
स॒ह वा॒मेन॑ न उषो॒ व्यु॑च्छा दुहितर्दिवः ।
स॒ह द्यु॒म्नेन॑ बृह॒ता वि॑भावरि रा॒या दे॑वि॒ दास्व॑ती ॥
स॒ह । वा॒मेन॑ । नः॒ । उ॒षः॒ । वि । उ॒च्छ॒ । दु॒हि॒तः॒ । दि॒वः॒ ।
स॒ह । द्यु॒म्नेन॑ । बृ॒ह॒ता । वि॒भा॒ऽव॒रि॒ । रा॒या । दे॒वि॒ । दास्व॑ती ॥
हे दुहितर्दिवो द्युदेवतायाः पुत्रि उष उषःकालदेवते नोऽस्मदर्थं वामेन धनेन सह व्युच्छ । प्रभातं कुरु । हे विभावर्युषोदेवते बृहता प्रभूतेन द्युम्नेनान्नेन सहव्युच्छ । हे देवि त्वं दास्वती दानयुक्ता सती राया पशुलक्षणेन धनेन सह व्युच्छ ॥ उच्छ । उभी विवासे । दुहितर्दिवः । सुबामन्त्रिते पराङ्गवत्स्वर इत्यत्र परमपि च्छन्दसि । पा २-१-२-६ । इति वचनात् दिव इत्यस्य पूर्वाङ्गवद्भावे सत्यामन्त्रितस्य चेति षष्ठ्यामन्त्रितसमुदायस्याष्टमिकं सर्वानुदात्तत्वम् । बृहता । बृहन्महतोरुपसङ्ख्यानमिति विभक्तेरुदात्तत्वम् । विभावरि । भा दीप्तौ । आतो मनिन्नित्यादिना वनिप् । वनो र चेति ङीप् । तत्सन्नियोगेन नकारस्य रेफादेशः । संबुद्धौ ह्रस्वत्वम् । दास्वती डुदाञ् दाने । भावेऽसुन्प्रत्ययः । तदस्यास्ति (पा ५-२-१४) इति दास्वती । मादुपधाया इति मतुपो वत्वम् । उगितश्चेति ङीप् ॥ १ ॥</description>
    </item>
    
    <item>
      <title>०४९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/049/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/049/</guid>
      <description>०१ उषाः। प्रस्कण्वः काण्वः। अनुष्टुप्।
उषो॑ भ॒द्रेभि॒रा ग॑हि दि॒वश्चि॑द्रोच॒नादधि॑ ।
वह॑न्त्वरु॒णप्स॑व॒ उप॑ त्वा सो॒मिनो॑ गृ॒हम् ॥
उषः॑ । भ॒द्रेभिः॑ । आ । ग॒हि॒ । दि॒वः । चि॒त् । रो॒च॒नात् । अधि॑ ।
वह॑न्तु । अ॒रु॒णऽप्स॑वः । उप॑ । त्वा॒ । सो॒मिनः॑ । गृ॒हम् ॥
उषो भद्रेभिरिति चतुर्ऋुचं षष्ठं सूक्तम् । अत्रानुक्रम्यते । उषश्चतुष्कमानुष्वुभं त्विति । कण्वपुत्रः । प्रस्कण्व ऋषिः । तुह्यादिपरिभाषयेदमुत्तरं चानुष्टुभम् । पूर्वत्रोषस्य त्वित्युक्तत्वादिदमपि सूक्तमुषस्यम् । प्रातरनुवाकस्योषस्ये क्रतावानुष्टुभे छन्दस्येतत्सूक्तम् । सूत्र्यते हि । उषो भद्रेभिरित्यानुष्टुभम् (आ ४-१४) इति । आश्विनशस्त्रेऽप्येतत्सूक्तम् । प्रातरनुवाकन्यायेन (आ ६-५) इत्यतिदेशात् ॥हे उष उषोदेवते भद्रेभिर्भिन्दनीयैः शोभनैर्मार्गैर्दिवोऽन्तरिक्ष लोकात् रोचनाद्रोचमानाद्दीप्यमानात् । अधिरुपर्यर्थः । उपरि वर्तमानात् । चिदिति पूजितार्थः । पूजितादेवंविधादन्तरिक्षलोकादा गहि । अ गच्छ । हे उषः अरुणप्सवोऽरुणवर्णा गावः सोमिनः सोमयुक्तस्य यजमानस्य गृहं देवयजनरूपं यज्ञ गृहं त्वा त्वामुपवहन्तु । प्रापयन्तु ॥ गहि । गमेर्लोट बहुलं छन्दसीति शपो लुक् । हेरपित्त्वेन ङित्तेऽनुदात्तोपदेशेत्यादिनानुनासिकलोपः । अतो हेरिति लुग्न भवति । असिद्धवदत्रा भादित्यनुनासिकलोपस्यासिद्धत्वात् । रोचनात् । रुच दीप्तौ । अनुदात्तेतश्च हलादेरिति युच् । योरनादेशे चित इत्यन्तोदात्तत्वम् । अरुणप्सवः । प्सा भक्षणे । प्सान्ति भक्षयन्ति स्तनं पिबन्तीति प्सवो वत्साः । औणादिकः । कुप्रत्ययः । आतो लोप इट चेत्याकारलोपः । अरुणाः प्सवो यासां तास्तथोक्ताः । अत्र वत्सानामारुण्य प्रतिपादनान्मातृणामपि तथात्वं गम्यते । पैतृकमश्वाअनुहरन्ते मातृकं गावोऽनुहरन्ते । म १-३-२१ ५ । इति गोनर्दीयः । तासां चोषोवाहनत्वम् । निघंटावुक्तम् । अरुण्यो गाव उषसामिति । अरुणशब्दोऽर्तेश्च (उ ३-६०) इत्युनन्प्रत्ययान्तः । तृणाख्यायां चित् (उ ३-५९) इत्यतश्चिदित्यनुवृत्तेरन्तोदात्तः । स एव बहुव्रीहौ पूर्वपदप्रकृतिस्वरत्वेन शिष्यते ॥ १ ॥</description>
    </item>
    
    <item>
      <title>०५०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/050/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/050/</guid>
      <description>०१ सूर्यः। प्रस्कण्वः काण्वः। गायत्री।
उदु॒ त्यं जा॒तवे॑दसं दे॒वं व॑हन्ति के॒तवः॑ ।
दृ॒शे विश्वा॑य॒ सूर्य॑म् ॥
उत् । ऊं॒ इति॑ । त्यम् । जा॒तऽवे॑दसम् । दे॒वम् । व॒ह॒न्ति॒ । के॒तवः॑ ।
दृ॒शे । विश्वा॑य । सूर्य॑म् ॥
उदु त्यमिति त्रयोदशर्चं सप्तमं सूक्तं प्रस्कण्वस्यार्षं सूर्य देवत्यम् । अदौ नव गायत्र्यः शिष्टाश्चतस्रोऽनुष्टुभ इत्युक्तम् । तथा चानुक्रान्तम् । उदु त्यं सप्तोना सौर्यं नवाद्या गायत्र्य इति ॥ आश्विनशस्त्रे सौर्ये क्रतावुदु त्यमित्यादयो नवर्चः शंसनीयाः । संस्थितेष्वाश्विनायेति खंडे सूत्रितम् । सूर्यो नो दिवि उदु त्यं जातवेदसमिति नव । अ ६-५ । इति ॥केतवः प्रज्ञापकाः सूर्याश्वा यद्वा सूर्यरश्मयः सूर्यं सर्वस्य प्रेरकमादित्यमुदु वहन्ति । ऊर्ध्वं वहन्ति । उ इति पादपूरणः । उक्तं च । मिताक्षरेष्वनर्थकाः कमीमिद्विति (नि १-९) किमर्थं विश्वाय विश्वस्मै भुवनाय दृशे द्रष्टुम् । यथा सर्वे जनाः सूर्यं पश्यन्ति तथोर्ध्वं वहन्तीत्यर्थः । कीदृशं सूर्यम् । त्यं प्रसिद्धं जातवेदसं जातानां प्राणिनां वेदितारं जातप्रज्ञं जातधनं वा देवं द्योतमानम् । अत्र निरुक्तम् । उद्वहन्ति तं जातवेदसं देवमश्वाः केतवो रश्मयो वा सर्वेषां भूतानां सन्दर्शनाय सूर्यम् । नि १२-१५ । इति ॥ जातवेदसम् । जातानि वेत्तीति जातवेदाः । गतिकारकयोरपि पूर्वपदप्रकृतिस्वरत्वम् । चेत्यसुन् पूर्वपदप्रकृतिस्वरत्वं च । दृशे । दृशे विख्ये च (पा ३-४-११) इति तुमर्थे निपातितः । सूर्यम् । राजसूयसूर्येत्यादिना षू प्रेरण इत्यस्मात् क्यपि रुडागमसहितो निपातितः । आतः प्रत्ययस्य पित्त्वादनुदात्तत्त्वे धातुस्वरेणाद्युदात्तत्वं ॥ १ ॥</description>
    </item>
    
    <item>
      <title>०५१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/051/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/051/</guid>
      <description>०१ इन्द्रः। सव्य आङ्गिरसः। जगती।
अ॒भि त्यं मे॒षं पु॑रुहू॒तमृ॒ग्मिय॒मिन्द्रं॑ गी॒र्भिर्म॑दता॒ वस्वो॑ अर्ण॒वम् ।
यस्य॒ द्यावो॒ न वि॒चर॑न्ति॒ मानु॑षा भु॒जे मंहि॑ष्ठम॒भि विप्र॑मर्चत ॥
अ॒भि । त्यम् । मे॒षम् । पु॒रु॒ऽहू॒तम् । ऋ॒ग्मिय॑म् । इन्द्र॑म् । गीः॒ऽभिः । म॒द॒त॒ । वस्वः॑ । अ॒र्ण॒वम् ।
यस्य॑ । द्यावः॑ । न । वि॒ऽचर॑न्ति । मानु॑षा । भु॒जे । मंहि॑ष्ठम् । अ॒भि । विप्र॑म् । अ॒र्च॒त॒ ॥
दशमेऽनुवाके सप्त सूक्तानि । तत्राभि त्यमिति पंचदशर्चं प्रथमं सूक्तम् । अत्रेतिहासमाचक्षते अङ्गिरा इन्द्रसदृशं पुत्रमात्मनः कामयमानो देवता उपासां चक्रे । तस्य सव्याख्येन पुत्ररूपेणेन्द्र एव स्वयं जज्ञे जगति मत्तु ल्यः कश्चिन्मा भूदिति । स सव्य आङ्गिरासोऽस्य सूक्तस्य ऋषिः । चतुर्दशीपंचदश्यौ त्रिष्टुभौ । त्रिष्टुबन्तस्य सूक्तस्य शिष्टा जगत्य इति परिभाषयावशिष्टास्त्रयोदशर्चो जगत्यः । इन्द्रो देवता । तदेतत्सर्वमनुक्रमण्यामुक्तम् । अभि त्यं पंचोना सव्यो द्वित्रिष्टुबन्तमङ्गिरा इन्द्रतुल्यं पुत्रमिच्छन्नभ्यध्यायत्सव्य इतीन्द्र एवास्य पुत्रोऽजायतेति ॥ अतिरात्रे प्रथमो रात्रिपर्याये होतुः शस्त्र इदं सूक्तं शंसनीयम् । अतिरात्रे पर्यायाणामिति खंडे सूत्रितम् । अभित्यं मेषमध्वर्यवो भरतेन्द्राय सोममिति यज्या (आ ६-४) इति । गवामयनस्य मध्य भूते विषुवत्संज्ञ केऽहन्यपि निष्केवल्य इदं सूक्तं शंसनीयम् । तथा च सूत्रितम् । यस्तिग्मशृङ्गोऽभि त्यं मेषमिन्द्रस्यनु वीर्याणीत्येतस्मिन्नैन्द्रीं निविदं शस्त्वा । अ ८-६ । इति ॥त्यं प्रसिद्धं मेषं शत्रुभिः स्पर्धमानम् । यद्वा । कण्वपुत्रं मेधातिथिं यजमानमिन्द्रो मेषरूपेणागत्य तदीयं सोमं पपौ । स ऋषिस्तं मेष इत्यवोचत् । अत इदानीमपि मेष इतीन्द्रोऽभिधीयते । मेधातिथेर्मेषेति सुब्रह्मण्यमन्त्रैकदेशस्य व्याख्यानरूपं ब्राह्मणमेवमाम्नायते । मेधातिथिं हि कण्वायनिं मेषो भूत्वाजहारेति । आगत्य सोममपहृतवानित्यर्थः । पुरुहूतं पुरुभिर्यजमानैराहूतं ऋग्मियमृग्भिर्विक्रियमाणम् । स्तूयमानमित्यर्थः । स्तुत्या हि देवता विक्रियते । यद्वा । ऋग्भिर्मियते शब्द्यत इति ऋग्मीः । तम् । वस्वो अणवं धनानामावासभूमिं एवङ्गुणविशिष्टमिन्द्रं हे स्तोतारो गीर्भिः स्तुतिभिरभि मदत । आभिमुख्येन हर्षं प्रापयत । यस्येन्द्रस्य कर्माणि मानुषा मनुष्याणां हितानि विचरन्ति विशेषेण वर्तन्ते । तत्र दृष्टान्तः । द्यावो न । यथा सूर्यरश्मयः सर्वेषां हितकराः । भुजे भोगा मंहिष्ठमतिशयेन प्रवृद्धं विप्रं मेधाविनं तथाविधमिन्द्रमभ्यर्चत । अभिपूजयत ॥ मेषं मिष स्पर्धायाम् । इगुपधलक्षणे के प्राप्ते देवसेनमेषादयः पचादिषु द्रष्टव्या इति वचनादच् प्रत्ययः । ऋग्मियम् । तस्य विकार इत्यर्थः एकाचो नित्यं मयटमिच्छन्ति । का ४-३-१४४ । इति मयट् प्रत्ययः । अकारस्येकारश्छान्दसः । प्रत्ययस्वरः । यद्वा । माङ् माने शब्दे च । ऋग्भर्मियत इति ऋग्मीः । क्विपि वलि लोपात्पूर्वमेव परत्वात् घुमास्थेतीत्वम् । अचि श्नुधात्वित्यादिनेयङादेशः । कृदुत्तरपदप्रकृतिस्वरत्वम् । मदत । मदी हर्षे । हेतुमिति णिच् । मदी हर्षग्लपनयोरिति घटादिषु पाठात् हर्षार्थे वर्तमानस्य घटादयो मितः । धा । १९-१ । इति मित्त्वे सति मितां ह्रस्वः (पा ६-४-९२) इति ह्रस्वत्वम् । लोण्मध्यमपुरुषबहुवने शपि च्छन्दस्युभयथेत्यार्धधातुकत्वात् णेरनिटीतिणिलोपः । तशब्दस्य सार्वधातुकमपिदिति ङित्व्वे ऋचि तुनुघमक्षुतङ् कुत्रोरुष्याणामिति दीर्घः । वस्वः । ङस्यागमानुशासनस्यानित्यत्वान्नु मभावः । जसादिषु च्छन्दसि वावचनम् । पा ७-३-१०९-१ । इति वचनात् घेर्ङुति (पा ७-३-१११) इति गुणाभावे यणादेशः । अर्णवम् । अर्णं उदकमस्मिन्नस्तीत्यर्णवः समुद्रः । अर्णसो लोपश्च । का ५-२-१०९-३ । इति मत्वर्थीयो वप्रत्ययः सलोपश्च । तेन शब्देन जलाश्रयवाचिनाश्रयमात्रं लक्ष्यते । प्रत्ययस्वरः । विचरन्ति । चर गत्यर्थः । अदुपदेशाल्लसार्वधातुकानुदात्तत्वे धातुस्वरः । तिङि चोदात्तवतीति गतिरनुदात्ता । यद्वृत्तयोगादनिघातः । मानुषा । शेश्चन्दसि बहुलमिति शेर्लोपः । भुजे । भुज पालनाभ्यवहारयोः । संपदादिलक्षणो भावे क्विप् । सावेकाच इति विभक्तेरुदात्तत्वम् । मंहिष्ठम् । महि वहि वृद्धौ । अतिशयेन मंहिता मंहिष्ठः । तुश्छन्दसीतीष्ठन्प्रत्ययः । तुरिष्ठेमेयःस्विति तृलोपः । नित्त्वादाद्युदात्तत्वम् । अर्चक । अर्च पूजायाम् । भौवादिकः ॥ १ ॥</description>
    </item>
    
    <item>
      <title>०५२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/052/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/052/</guid>
      <description>०१ इन्द्रः। सव्य आङ्गिरसः। जगती।
त्यं सु मे॒षं म॑हया स्व॒र्विदं॑ श॒तं यस्य॑ सु॒भ्वः॑ सा॒कमीर॑ते ।
अत्यं॒ न वाजं॑ हवन॒स्यदं॒ रथ॒मेन्द्रं॑ ववृत्या॒मव॑से सुवृ॒क्तिभिः॑ ॥
त्यम् । सु । मे॒षम् । म॒ह॒य॒ । स्वः॒ऽविद॑म् । श॒तम् । यस्य॑ । सु॒ऽभ्वः॑ । सा॒कम् । ईर॑ते ।
अत्य॑म् । न । वाज॑म् । ह॒व॒न॒ऽस्यदम् । रथ॑म् । आ । इन्द्र॑म् । व॒वृ॒त्या॒म् । अव॑से । सु॒वृ॒क्तिऽभिः॑ ॥
त्यं सु मेषमिति पंचदशर्चं द्वितीयं सूक्तं सव्यस्यार्षमैन्द्रम् । त्रयोदशी पंचदशी त्रिष्टुभौ शिष्टा जगत्यः । तथा चानुक्रान्तम् । त्यं सु त्रयोदश्यन्त्ये तिष्टुभाविति ॥ गवामयनस्य मध्यमेऽहनि विष्णुवत्संज्ञके मरुत्वतीयशस्त्र इदं सूक्तं विषुवान्दिवा कीर्त्य इति खंडे सूत्रितम् । त्यं सुमेषं कयाशुभेति च मरुत्वतीयम् (आ ८-६) इति ॥त्यं तं प्रसिद्धं मेषं शत्रुभिः सह स्पर्धमानं स्वर्विदम् । स्वरादित्यो द्यौर्वा । तस्य वेदितारं लब्धारं वा । यद्वा । स्वः सुष्ट्वरणीयं धनम् । तस्य लंभयितारम् । एवङ्गुणविशिष्टमिन्द्रं हे अर्ध्वर्यो सु महय । सम्यक् पूजय । यस्येन्द्रस्य शतं शतसङ्ख्याकाः सुभ्वः स्तोतारः साकं सहैव युगपदेवेरते स्तुतौ प्रवर्तन्ते । यद्वा यस्येन्द्रस्य रथं शतं सुभ्वः शतसङ्ख्याका अश्वाः साकं सहेरते । गमयन्ति । तमिन्द्रमवसेऽस्मद्रक्षणाय सुवृक्तिभिः सुष्ट्वावर्जकैः स्तोत्रैः रथमाववृत्याम् । रथं प्रत्यावर्तयामि । कीदृशं रथम् । हवनस्यदम् । हवनमाह्वानं यागं वा प्रति वेगेन गच्छन्तम् । वेगगमने दृष्टान्तः । अत्यं न वाजम् । गमनसाधनमश्वमिव ॥ महय । मह पूजायाम् । चुरादिरदन्तः । संहितायामन्येषामपि दृश्यत इति दीर्घत्वम् । सुभ्वः । सुष्ठु भवन्तीति सुभ्वः स्तोतारः । क्विप् चेति क्विप् । कृदुत्तर पदप्रकृतिस्वरत्वम् । जस्योः सुपीति यणादेशस्य न भूसुधियोरिति प्रतिषेधे प्राप्ते छन्दस्युभयथा (पा ६-४-८६) इत्युभयथाभावाद्यणादेशः । उदात्तस्वरितयोर्यण इति परस्य जसोऽनुदात्तस्य स्वरितत्वम् । ईरते । ईर गतौ कंपने च । अदादित्वाच्छपो लुक् । झस्यादादेशः । टेरेत्वम् । अनुदात्तेश्त्वाल्लसार्वधातुकानुदात्तत्वे धातु स्वरः शिष्यते । यद्वृत्तयोगादनिघातः । तत्र हि पंचमीनिर्देशेऽपि व्यवहितेऽपि कार्यमिष्यते । का ८-१-६६ । इत्युक्तम् । अत्यम् । अत्य इत्यश्चनाम । अत्यो हय इति पाठात् । वाजम् । वाज्यते गम्यतेऽनेनेति वाजः । वज व्रज गतौ । करणे घञ् । अजिव्रज्योश्च (पा ७-३-६०) इत्यत्र चशब्दस्यानुक्तसमुच्चयार्थत्वाद्वाजो वाज्यमित्यत्पापि कुत्वाभाव इत्युक्तम् । हवनस्यदम् । स्यन्दू प्रस्रवणे । स्यदो जवे (पा ६-४-२८) इति वेगे गम्यमाने घञन्तो निपातितः । अत एव नलोपो वृद्ध्यभावश्च । न च न धातुलोप आर्धधातुके (पा १-१-४) इति वृद्धेः प्रतिषेधः । इग्लक्षणा हि वृद्धिस्तत्र प्रतिषिध्यते । न चेयमिग्लक्षणा । घञो ञित्त्वामत्तरपदस्याद्युदात्तत्वम् । कृदुत्तरपदप्रकृतिस्वरत्वेन तदेव शिष्यते । ववृत्याम् । वृतु वर्तने । लिङि व्यत्ययेन परस्मैपदम् । बहुळं छन्दसीति शपः श्लुः । द्विर्वचनादि । यासुटो ङित्वाल्लघूपध गुणाभावः । तिङ्ङतिङ इति निघातः ॥ १ ॥</description>
    </item>
    
    <item>
      <title>०५३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/053/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/053/</guid>
      <description>०१ इन्द्रः। सव्य आङ्गिरसः। जगती।
न्यू॒३॒॑ षु वाचं॒ प्र म॒हे भ॑रामहे॒ गिर॒ इन्द्रा॑य॒ सद॑ने वि॒वस्व॑तः ।
नू चि॒द्धि रत्नं॑ सस॒तामि॒वावि॑द॒न्न दु॑ष्टु॒तिर्द्र॑विणो॒देषु॑ शस्यते ॥
नि । ऊं॒ इति॑ । सु । वाच॑म् । प्र । म॒हे । भ॒रा॒म॒हे॒ । गिरः॑ । इन्द्रा॑य । सद॑ने । वि॒वस्व॑तः ।
नु । चि॒त् । हि । रत्न॑म् । स॒स॒ताम्ऽइ॑व । अवि॑दत् । न । दुः॒ऽस्तु॒तिः । द्र॒वि॒णः॒ऽदेषु॑ । श॒स्य॒ते॒ ॥
न्यू ष्वित्येकादशर्चं तृतीयं सूक्तम् । दशम्येकादश्यौ त्रिष्टुभौ । शिष्वा नव जगत्यः । सव्य ऋषिः । इन्द्रो देवता । तथा चानुक्रान्तं - न्यू ष्वेकादशान्त्ये तिष्टुभाविति । अतिरात्रे प्रथमे पर्याये ब्राह्मणाच्छंसिनः शस्त्र एतत्सूक्तम् । तथा चासूत्रयदाचार्यः । न्यू षु वाचमप्सु धूतस्य हरिवः पिबेहेति याज्या । आश्व ६-४ इति ॥महे महत इन्द्राय सु वाचं शोभनां स्तुतिं नि प्र भरामहे । नितरा प्रयुंज्महे । उ इति पादपूरणः । यतो विवस्वतः परिचरतो यजमानस्य सदने यज्ञगृह इन्द्राय गिरः स्तुतयः क्रियन्ते । हि यस्मात्स इन्द्रो नू चित् क्षिप्रमेव रत्नं रमणीयमसुराणां धनमविदत् विन्दति । तत्र दृष्टान्तः । ससतामिव । यथा स्वपतां पुरुषाणां धनं चोरः क्षिप्रं लभते तद्वत् । अतोऽस्मभ्यं धनं दातुं शक्त इति भावः । द्रविणोदेषु धनस्य दातृषु पुरुषेषु दुष्टुतिरसमीचीना स्तुतिर्न शस्यते नाभिधीयते । अतः सुवाचं प्र भरामह इति पूर्वेण संबन्धः ॥ न्यू षु इत्यस्योदात्तस्वरितयोर्यण इति स्वरितत्वम् । तत्रोदात्तपरत्वात्संहितायां कंप्यते । इकः सुञि (पा ६-३-१३४) इति दीर्घत्वम् । सुञ इति षत्वम् । महे । मह पूजायामित्यस्मात् क्विप्चेति क्विप् । सावेकाच इति विभक्तेरुदात्तत्वम् । यद्वा । महच्छब्दस्याच्छब्दलोपश्छान्दसः । नू चित् । ऋषि तुनुघेत्यादिना । दीर्घः । ससतामिव । षस स्वप्ने । अस्माच्छत्रन्तादन्तोदात्तात्परस्या विभक्तेः शशुरनुमः इत्युदात्तत्वम् । इवेन विभक्त्यलोपः । पूर्वपदप्रकृतिस्वरत्वं च । पा २-१-४-२ । इति समासः । अविदत् । विद्लृ लाभे । छन्दसि लुङ् लङ् लिट इति वर्तमाने लुङि पुषुदिद्युतादीति च्लेरङादेशः । अडागम उदात्तः । हि चेचि निघातप्रतिषेधः । द्रविणोदेषु । द्रविणानि धनानि ददातीति द्रविणोदाः । द्रु गतावित्यस्मात् द्रुदक्षिभ्यामिनन् (उ २-५०) इतीनन्प्रत्ययान्तो द्रविणशब्दः । तस्मिन् कर्मण्युपपद आतोऽनुपसर्गे क इति कः । पूर्वपदस्य सुगागमश्छान्दसः । कृदुत्तरपदप्रकृतिस्वरत्वम् । शस्यते । शस्सु स्तुतौ । यक्यनिदितामिति नलोपः ॥ १ ॥</description>
    </item>
    
    <item>
      <title>०५४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/054/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/054/</guid>
      <description>०१ इन्द्रः। सव्य आङ्गिरसः। जगती।
मा नो॑ अ॒स्मिन्म॑घवन्पृ॒त्स्वंह॑सि न॒हि ते॒ अन्तः॒ शव॑सः परी॒णशे॑ ।
अक्र॑न्दयो न॒द्यो॒३॒॑ रोरु॑व॒द्वना॑ क॒था न क्षो॒णीर्भि॒यसा॒ समा॑रत ॥
मा । नः॒ । अ॒स्मिन् । म॒घ॒ऽव॒न् । पृ॒त्ऽसु । अंह॑सि । न॒हि । ते॒ । अन्तः॑ । शव॑सः । प॒रि॒ऽनशे॑ ।
अक्र॑न्दयः । न॒द्यः॑ । रोरु॑वत् । वना॑ । क॒था । न । क्षो॒णीः । भि॒यसा॑ । सम् । आ॒र॒त॒ ॥
मा न इति एकादशर्चं चर्तुर्थं सूक्तम् । षष्ठ्यष्टमीनवम्येकादश्यस्त्रिष्टुभः । शिष्वाः सप्त जगत्यः । सव्य ऋषिः । इन्द्रो देवता । तथा चानुक्रान्तम् । मा नोऽन्त्या त्रिष्वुप् षष्ठ्यष्टमी नवमी चेति । अतिरात्रे प्रथमे पर्यायेऽच्छावाकशस्त्र इदं सूक्तम् । तथा च सूत्रितम् । मानो अस्मिन्मघवन्निन्द्र पिब तुभ्यं सुतो मदायेति याज्या (आ ६-४) इति ॥हे मघवन् धनवन्निन्द्र अस्मिन् परिदृश्यमानेंऽहसि पापे पृत्सु पृतनासु पापफलभूतेषु सङ्ग्रामेषु च नोऽस्मान्मा प्रक्षैप्सीरिति शेषः । यस्मात्ते तव शवसो बलस्यान्तोऽवसानं परीणशे परितो व्याप्तुं न हि शक्यते । सर्वोऽपि जनस्त्वदीयं बलमतिक्रमितुं न शक्नोतीत्यर्थः । तस्मात्त्वमन्तरक्षे वर्तमानो रोरुवत् अत्यर्थं शब्दं कुर्वन् नद्योः नदीर्वना तत्संबन्धीन्युदकानि चाक्रन्दयः ॥ शब्दयसि । क्षोणीः क्षोण्यः । क्षोणीति पृथिवीनाम । तदुपलक्षिशास्त्रयो लोका भियसा त्वद्भयेन कथा कथं न समारत । न सङ्गच्छन्ते । त्वदीयं बलमवलोक्य त्रयोऽपि लोका बिभ्यतीति भावः ॥ पृत्सु । पदादिषु मांस्पृत्स्नूनामुपसङ्ख्यानम् । पा ३-१-६३-१ । इति पृतनाशब्दस्य पृद्भावः । परीणशे । नशतिर्व्याप्तिकर्मा । कृत्यार्थे तवृकेनिति केन्प्रत्ययः । नित्त्वादाद्युदात्तत्वम् । निपातस्य चेति पूर्वपदस्य दीर्घत्वम् । नद्यः । द्वितीयार्थे प्रथमा । रोरुवत् । रु शब्दे । यङ्लुगंचाल्लटः शतृ । आदादिवच्चेति वचनाच्छपो लुक् । शतुर्ङित्त्वाद्गुणाभाव उवङादेशः । नाभ्यस्ताच्छतुरिति नुम्प्रतिषेधः । अभ्यस्तानामादिरित्याद्युदात्तत्वम् । कथा । था हेतौ च च्छन्दसीति किं शब्दात्प्रकारवचने थाप्रत्ययः । तस्य विभक्तिसंज्ञायां किमः कः (पा ७-२-१०३) इति कादेशः । आरत । ऋ गतौ । समो गम्यृच्भीत्यात्मनेपदम् । छान्दसे वर्तमाने लङ्यदादित्वाच्छपो लुक् । झस्यादादेशः । आडागमो वृद्धिश्च ॥ १ ॥</description>
    </item>
    
    <item>
      <title>०५५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/055/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/055/</guid>
      <description>०१ इन्द्रः। सव्य आङ्गिरसः। जगती।
दि॒वश्चि॑दस्य वरि॒मा वि प॑प्रथ॒ इन्द्रं॒ न म॒ह्ना पृ॑थि॒वी च॒न प्रति॑ ।
भी॒मस्तुवि॑ष्माञ्चर्ष॒णिभ्य॑ आत॒पः शिशी॑ते॒ वज्रं॒ तेज॑से॒ न वंस॑गः ॥
दि॒वः । चि॒त् । अ॒स्य॒ । व॒रि॒मा । वि । प॒प्र॒थे॒ । इन्द्र॑म् । न । म॒ह्ना । पृ॒थि॒वी । च॒न । प्रति॑ ।
भी॒मः । तुवि॑ष्मान् । च॒र्ष॒णिऽभ्यः॑ । आ॒ऽत॒पः । शिशी॑ते । वज्र॑म् । तेज॑से । न । वंस॑गः ॥
दिवश्चिदस्येत्यष्टर्चं पंचमं सूक्तं सव्यस्यार्षमैन्द्रं जागतम् । तथा चानुक्रान्तम् । दिवश्चिदष्वौजागतं हीति । हीत्यभिधानात्तुह्यादिपरिभाषयोत्तरे द्वे च सूक्ते जागते ॥ अतिरात्रे प्रथमे पर्याये मैत्रावरुणशस्त्र इदं सूक्तम् । सूत्रितं च । दिवश्चिदस्येति पर्यासः स नो नव्येभिरिति च (आ ६-४) इति । विषुवति निष्केवल्येऽप्येतत्सूक्तम् । सूत्रितं च । शंसेदेवोत्तराणि षट् दिवश्चिदस्य आ । ८-६ । इति समूळ्हस्य दशरात्रस्य द्वितीये छन्दोमेऽपि निष्केवल्य एतत्सूत्रितम् । त्वं महा इन्द्र यो ह दिवश्चिदस्य त्वं महा इन्द्र तुभ्यमिति निष्केवल्यम् । अ ८-७ । इति ॥आस्येन्द्रस्य वरिमोरुत्वं प्रभावं दिवश्चित् द्युलोकादपि वि प्रप्रथे । विस्तीर्ण बभूव । पृथिवी चन पृथिव्यपि च मह्ना महिम्ना महत्त्वेनेन्द्रं न प्रति भवति । भूमिरपीन्द्रस्य प्रतिनिधिर्न भवति । ततोऽपि स गरीयानित्यर्थः । भीम शत्रूणां भयङ्करस्तुविष्मान् प्रज्ञावान् बलवान्वा चर्षणिभ्यो मनुष्येभ्यः स्तोतृभ्यस्तेषामर्थाय शत्रूणामातप असमन्तात्तापकारी । एवंविधः स इन्द्रो वज्रं वर्जनशीलमायुधं तेजसे तैक्ष्ण्याय शिशीते तनूकरोति । तीक्ष्मीकरोति । तत्र दृष्टान्तः । वंसगो न । वननीयगतिमान्वृषभो यथा स्वशृङ्गे युद्धार्थं तीक्ष्णीकरोति तद्वत् ॥ दिवः । ऊडिदमिति विभक्तेरुदात्तत्वम् । वरिमा । उरुशब्दात् पृथ्वादिलक्षण इमनिच् । प्रियस्थिरेत्यादिनोरुशब्दस्य वरादेशः । पप्रथे । प्रथ प्रख्याने । मह्ना महिम्ना । वर्णलोपश्छान्दसः । यद्वा । महेरौणादिकः । कनिप्रत्ययः । प्रत्ययस्वरेणान्तोदात्तः । तृतीयै कवचनेऽल्लोपोऽन इत्यकारलोपः । उदात्तनिवृत्तिस्वरेण विभक्तेरुदात्तत्वम् । प्रति । प्रतिः प्रतिनिधिप्रतिदानयोरिति प्रतिनिधौ कर्मप्रवचनीयत्वम् । कर्मप्रवचनीययुक्ते (पा २-३-८) इतीन्द्रशब्दाद्द्वितीया । प्रतिनिधिप्रतिदाने च यस्मात् (पा २-३-११) इति पंचमी तु छान्दसत्वान्न भवति । भीमः । ञिभी भय इत्यस्माद्भियः षुग्वा (उ १-१४७) इति मक्प्रत्ययः । भीमो भिभ्यत्यस्मादिति यास्कः (नि १-२०) आतपः । तपतीति तपः । पचाद्यच् । थाथादिनोत्तरपदान्तोदात्तत्वम् । शिशीते । शो तनूकरणे । व्यत्ययेनात्मनेपदम् । बहुलं छन्दसीति विकरणस्य श्लुः । बहुलं छन्दसीत्यभ्यासस्येत्वम् । ई हल्यघोरितीत्वम् । अनजादावपि लसार्वधातुके व्यत्ययेनाभ्यस्ताद्युदात्तत्वम् (पा ६-१-१८९) वंसगः । वन षण संभक्तावित्यस्मात्कर्मण्यौणादिकः सप्रत्ययः । वंसं वननीयं गच्छतीति वंसगः । डोऽन्यत्रापि दृश्यते (पा ३-२-४८) इति गमेर्डप्रत्ययः । दिवोदासादित्वात्पूर्वपदाद्युदात्तत्वं ॥ १ ॥</description>
    </item>
    
    <item>
      <title>०५६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/056/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/056/</guid>
      <description>०१ इन्द्रः। सव्य आङ्गिरसः। जगती।
ए॒ष प्र पू॒र्वीरव॒ तस्य॑ च॒म्रिषोऽत्यो॒ न योषा॒मुद॑यंस्त भु॒र्वणिः॑ ।
दक्षं॑ म॒हे पा॑ययते हिर॒ण्ययं॒ रथ॑मा॒वृत्या॒ हरि॑योग॒मृभ्व॑सम् ॥
ए॒षः । प्र । पू॒र्वीः । अव॑ । तस्य॑ । च॒म्रिषः॑ । अत्यः॑ । न । योषा॑म् । उत् । अ॒यं॒स्त॒ । भु॒र्वणिः॑ ।
दक्ष॑म् । म॒हे । पा॒य॒य॒ते॒ । हि॒र॒ण्ययम् । रथ॑म् । आ॒ऽवृत्य॑ । हरि॑ऽयोगम् । ऋभ्व॑सम् ॥
एष प्र पूर्वीरिति षडृचं षष्ठं सूक्तं सव्यस्यार्षमृन्द्रं जागतमित्युक्तम् । अनुक्रान्तं च । एष प्र षडित ॥ विषुवति निष्केवल्य एतत्सूक्तं शंसनीयम् । विषुवान्दिवाकीर्त्य इति खंडे सूत्रितम् । एष प्र पूर्वीर्वृषामदः प्र मंहिष्ठाय (आ ८-९) इति ॥भुर्वणिरत्तैष इन्द्रस्तस्य यजमानस्य पूर्वी प्रभूताश्चम्रिषश्चमूषु चमसेष्ववस्थिताः सोमलक्षणा इषः प्रावोदयंस्त । प्रकर्षेण पानार्थमुद्धरति । तत्र दृष्टान्तः । अत्यो न योषाम् । यथाश्वो वडवां क्रीडार्थमुपयच्छति । स चेन्द्रो हिरण्ययं सुवर्णमयं हरियोगं हरिभ्यां युक्तमृभ्वसमुरु भासमानं रथमावृत्यावस्थाप्य महे महते वृत्रवधादिरूपाय कर्मणे दक्षं प्रवृद्धमात्मानं सोमं पाययते । पानं कारयति ॥ पूर्वी । पृ पालनपूरणयोः । पृभिदिव्यधीत्यादिना (उ १-२४) कुप्रत्ययः । उदोष्ठ्यपूर्वस्येत्युत्वम् । पुरुशब्दाद्वोतो गुणवचनादिति ङीष् । यणादेशः । हलि चेति दीर्घत्वम् । प्रत्ययस्वरः । चम्रिषः । चमु अदन इत्यस्मात्कृषिचमितनिधनीत्यादिना (उ १-८२) ऊप्रत्ययांशश्चमूशब्दः । तस्यां वर्तमाना इषश्चम्विषः । वकारस्य रेफश्छान्दसः । कृदुत्तरपदप्रकृतिस्वरत्वम् । अयंस्त । छान्दसे वर्तमाने लुङि व्यत्ययेनात्मनेपदम् । एकाच इतीट्प्रषेधः भुर्वणिः । भुर्वतिरत्तिकर्मेति यास्कः (नि ९-२३) धातुपाठे तु भर्व हिंसायामिति पठ्यते अस्मादौणादिकोऽनिप्रत्ययः । अकारस्योकारश्छान्दसः । पाययते । पा पाने शाछासाह्वाय्वावेपां युक् । पा ७-३-३७ इति हेतुमति णिचि युगागमः । णिचश्च (पा १-३-७४) इत्यात्मनेपदम् । हिरण्ययम् । ऋत्व्यवास्त्व्येत्यादिना हिरण्यशब्दादुत्तरस मयटो मशब्दलोपो निपात्यते हरियोगं हर्योर्योगो योजनं यस्मिन् हरिशब्द इन्प्रत्ययान्त आद्युदात्तः । स एव बहुव्रीहिस्वरेण शिष्यते ऋभ्वसं उरुभासमित्यस पृषोदरादित्वादृभ्दसादेशः ॥ १ ॥</description>
    </item>
    
    <item>
      <title>०५७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/057/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/057/</guid>
      <description>०१ इन्द्रः। सव्य आङ्गिरसः। जगती।
प्र मंहि॑ष्ठाय बृह॒ते बृ॒हद्र॑ये स॒त्यशु॑ष्माय त॒वसे॑ म॒तिं भ॑रे ।
अ॒पामि॑व प्रव॒णे यस्य॑ दु॒र्धरं॒ राधो॑ वि॒श्वायु॒ शव॑से॒ अपा॑वृतम् ॥
प्र । मंहि॑ष्ठाय । बृ॒ह॒ते । बृ॒हत्ऽर॑ये । स॒त्यऽशु॑ष्माय । त॒वसे॑ । म॒तिम् । भ॒रे॒ ।
अ॒पाम्ऽइ॑व । प्र॒व॒णे । यस्य॑ । दुः॒ऽधर॑म् । राधः॑ । वि॒श्वऽआ॑यु । शव॑से । अप॑ऽवृतम् ॥
प्र मंहिष्ठायेति षडृचं सप्तमं सूक्तं सव्यस्यार्षमैन्द्रं जागतम् । तथा जानुक्रान्तम् । प्र मंहिष्ठायेति ॥ विषुवति निष्केवल्य इदं सूक्तं शंसनीयम् । सूत्रितं च । प्र मंहिष्ठाय त्यमूष्वितीह तार्क्ष्यमन्ततः ॥ आ ८-६ इति ॥ उक्थ्यसंस्थे क्रतौ तृतीयसवने ब्राह्मणाच्छंसिशस्त्रेऽप्येतत्सूक्तम् । सूत्रितं च । सर्वाः ककुभः प्र मंहिष्ठायोदप्रुतः (आ ६-१) इति ॥मंहिष्ठाय । मंहतिर्धानकर्मेति यास्कः (नि १-७) दातृतमाय बृहते गुणैर्महते बृहद्रये महाधनाय सत्यशुष्मायावितथबलाय तवस आकारतः प्रवृद्धाय । एवङ्गुणविशिष्टायेन्द्राय मतिं मननीयां स्तुतिं प्र भरे । प्रकर्षेण संपादयामि । यस्येन्द्रस्य बलं दुर्धरमन्यैर्धर्तुमशक्यम् । तत्र दृष्टान्तः । प्रवणे निम्न प्रदेशेऽपामिव । यथा जलानां वेगः केनाप्यवस्थापयितुं न शक्यते तद्वत् । तथा राधो धनं विश्वायु सर्वेषु व्याप्तं शवसे स्तोतृणां बलाय येनेन्द्राणापावृतम् । अपगतावरणं क्रियते तस्येन्द्रस्येति पूर्वेण संबन्धः ॥ मंहिष्ठाय । अतिशयेन मंहिता मंहिष्ठः । तुश्छन्दसीतीष्ठन्प्रत्ययः । तुरीष्ठेमेयःस्विति तृलोपः । बृहते । बृहन्महतोरपसङ्ख्यानमिति विभक्तेरुदात्तत्वम् । उत्तरयोर्बहुव्रीहिस्वरः । मतिम् । मन्त्रे वृषेत्यादिना क्तिन्नुदात्तत्वम् । अनुदात्तोपदेशेत्यादिनानुनासिकलोपः । दुर्धरम् । धृञ् धारणे । ईषद्दुःसुष्विति कर्मणि खल् । विश्वायु । विश्वस्मिन्सर्वस्मिन्नायु गमनं यस्य तद्विश्वायु । एतेश्छन्दसीणः (उ १-२) इत्युण्प्रत्ययः । बहुव्रीहौ विश्वं संज्ञायामिति पूर्वपदान्तोदात्तत्वम् । अपावृतम् । कर्मणि निष्ठा । गतिरनन्तर इति गतेः प्रकृतिस्वरत्वं ॥ १ ॥</description>
    </item>
    
    <item>
      <title>०५८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/058/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/058/</guid>
      <description>०१ अग्निः। नोधा गौतमः। जगती।
नू चि॑त्सहो॒जा अ॒मृतो॒ नि तु॑न्दते॒ होता॒ यद्दू॒तो अभ॑वद्वि॒वस्व॑तः ।
वि साधि॑ष्ठेभिः प॒थिभी॒ रजो॑ मम॒ आ दे॒वता॑ता ह॒विषा॑ विवासति ॥
नु । चि॒त् । स॒हः॒ऽजाः । अ॒मृतः॑ । नि । तु॒न्द॒ते॒ । होता॑ । यत् । दू॒तः । अभ॑वत् । वि॒वस्व॑तः ।
वि । साधि॑ष्ठेभिः । प॒थिऽभिः॑ । रजः॑ । म॒मे॒ । आ । दे॒वऽता॑ता । ह॒विषा॑ । वि॒वा॒स॒ति॒ ॥
एकादशानुवाके सप्त सूक्तानि । तत्र नू चिदिति नवर्चं प्रथमं सूक्तं गौतमस्य नोधस आर्षमाग्नेयम् । आद्याः पंच जगत्यः । शिष्टाश्चतस्रस्त्रिष्वुभः । तथा चानुक्वान्तम् । नू चिन्नव नोधा गौतम आग्नेयं हि चतुस्त्रिष्टुबन्तमिति । हीति वचनादुत्तरे च द्वे सूक्ते अग्निदेवताके ॥ आभिप्लवषडहस्य पंचमेऽहन्याग्निमारुत इदं जातवेदस्यं निविद्धानम् । तृतीयस्येति खंडे सूत्रितम् । पृक्षस्य वृष्णो वृष्णे शर्धाय नू चित्सहोजा इत्याग्निमारुतम् । आ ७ ७ । इति ॥ प्रातरनुवाकस्याग्नेये क्रतावाश्विनशस्त्रे च जागते छन्दस्यादितः पंचर्चः । सूत्रितं च । त्वमग्ने प्रथमो अङ्गिरा नू चित्सहोजा अमृतो नि तुन्दत इति पंच (आ ४-१३) इति ॥सहोजाः सहसा बलेन जातः । अग्निर्हि बलेन मथ्यमानोऽरण्योः सकाशाज्जायते । अमृतो मरणरहितः । एवंभूतोऽग्निर्नू चित् क्षिप्रमेव नि तुन्दते । नितरां व्यथयति । उत्पन्नमात्रस्याग्नेः स्प्रष्टुमशक्यत्वात् । यद्वा । निर्गच्छति । तुन्दतिर्गत्यर्थः सौत्रो धातुः । यद्यदा होता देवानामाह्वाता होमनिष्पादको वायमग्निर्विवस्वतः परिचरतो यजमानस्य देवान्प्रति हविर्वहनाय दूतोऽभवत् हविर्वहने नियुक्तो भवति तदानीं साधिष्ठेभिः समीचीनैः पथिभिर्मार्गैर्गच्छन् रजोऽन्तरिक्षलोकं वि ममे । निर्ममे । पूर्वं विद्यमानमप्यन्तरिक्षमसत्कल्पमभूत् । इदानीं तस्य तेजसा प्रकाशमानं सदुत्पन्नमिव दृश्यते । किंच । देवतातेति यज्ञनाम । देवताता देवतातौ यज्ञे हविषा चरुपुरोडाशादिलक्षणेन देवाना विवासति । परिचरति ॥ अमृतः । मृतं मरणमस्य नास्तीति बहुव्रीहौ नञो जरमरमित्रमृता इत्युत्तरपदाद्युदात्तत्वम् । तुन्दते । तुद व्यथने । स्वरितेत्त्वादात्मनेपदम् । नकारोपजनश्छान्दसः । साधिष्ठेभिः । वाढशब्दादातिशायनिक इष्ठन्यन्तिकवाढयोर्नेदसाधौ (पा ५-३-६३) इति साधादेशः । बहुलम् । छन्दसीति भिस ऐशभावः । नित्त्वादाद्युदात्तत्वम् । देवताता । सर्वदेवात्तातिल् (पा ४-४-१४२) इति स्वार्थिकस्तातिल्प्रत्ययः । तेन च तत्संबन्धी यज्ञो लक्ष्यते । यद्वा । देवान्हविषा आ विवासतीति योज्यम् । सुपां सुलुगिति विभक्तेर्डादेशः । लित्स्वरेण प्रत्ययात्पूर्वस्योदात्तत्वं ॥ १ ॥</description>
    </item>
    
    <item>
      <title>०५९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/059/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/059/</guid>
      <description>०१ अग्निर्वैश्वानरः। नोधा गौतमः। त्रिष्टुप्।
व॒या इद॑ग्ने अ॒ग्नय॑स्ते अ॒न्ये त्वे विश्वे॑ अ॒मृता॑ मादयन्ते ।
वैश्वा॑नर॒ नाभि॑रसि क्षिती॒नां स्थूणे॑व॒ जनाँ॑ उप॒मिद्य॑यन्थ ॥
व॒याः । इत् । अ॒ग्ने॒ । अ॒ग्नयः॑ । ते॒ । अ॒न्ये । त्वे इति॑ । विश्वे॑ । अ॒मृताः॑ । मा॒द॒य॒न्ते॒ ।
वैश्वा॑नर । नाभिः॑ । अ॒सि॒ । क्षि॒ती॒नाम् । स्थूणा॑ऽइव । जना॑न् । उ॒प॒ऽमित् । य॒य॒न्थ॒ ॥
वया इदिति सप्तर्चं द्वितीयं सूक्तं नोधस आर्षं त्रैष्वुभम् । वैश्वानरगुणकोऽग्निर्देवता । तथा चानुक्रान्तम् । वया इत्सप्त वैश्वानरीयमिति ॥ सूक्तविनियोगो लिङ्गादवगन्तव्यः ॥वयाः शाखा वेतेर्वातायना भवन्तीति यास्कः (नि १-४) हे अग्ने येऽन्येऽग्नयः सन्ति ते सर्वेऽपि ते तव वया इत् शाखा एव । ततस्त्वतोऽन्ये न सन्तीति भावः । किंच त्वे त्वयि सति विश्वे सर्वेऽमृता अमरणधर्माणो देवा मादयन्ते । हृष्यन्ति । न हि त्वद्व्यतिरेकेण तैर्जीवितुं शक्यते । हे वैश्वानर विश्वेणां नराणां जाठररूपेण संबन्धिन्नग्ने क्षीतीनां मनुष्याणां नाभिः सन्नद्धासि । अवस्थापको भवसि । अतस्त्वमुपमिदुपस्थापयिता सन् । यद्वा । उपमिदित्येतद्दृष्टान्तविशेषणम् । जनान्ययन्थ । अधारयः । तत्र दृष्टान्तः । उपमिदुपनिखाता । स्थूणेव । वंशधारणार्थं निखातः । स्तंभो यथा गृहोपरिस्थं वंशं धारयति तद्वत् ॥ वैश्वानर । विश्वे चेमे नरा विश्वानरः । तस्येदमित्यण् । नाभिः । नहो मश्च (उ ४-१२५) इतीञ्प्रत्ययो भकारश्चान्तादेशः । ञित्त्वादाद्युदात्तत्वम् । आसि । तासस्त्योर्लोप इति सलोपः । क्षितीनाम् । क्षि निवासगत्योः । अस्मात् क्तिच् क्तौ च संज्ञायामिति क्तिच् । अन्तोदात्तात्क्षितिशब्दादुत्तरस्य नामो नामन्यतरस्यामित्युदात्तत्वम् । उपमित् । डुमिञ् प्रक्षेपणे । आस्मादुपपूर्वाद्बहुलवचनात्कर्मणि क्विप् । तुगागमः । ययन्थ । यम उपरमे । लिट थलि क्रादिनियमादिट प्राप्त उपदेशेऽत्वतः (पा ७-२-६२) इति प्रतिषेधः ॥ १ ॥</description>
    </item>
    
    <item>
      <title>०६०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/060/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/060/</guid>
      <description>०१ अग्निः। नोधा गौतमः। त्रिष्टुप्।
वह्निं॑ य॒शसं॑ वि॒दथ॑स्य के॒तुं सु॑प्रा॒व्यं॑ दू॒तं स॒द्योअ॑र्थम् ।
द्वि॒जन्मा॑नं र॒यिमि॑व प्रश॒स्तं रा॒तिं भ॑र॒द्भृग॑वे मात॒रिश्वा॑ ॥
वह्नि॑म् । य॒शस॑म् । वि॒दथ॑स्य । के॒तुम् । सु॒प्र॒ऽअ॒व्य॑म् । दू॒तम् । स॒द्यःऽअ॑र्थम् ।
द्वि॒ऽजन्मा॑नम् । र॒यिम्ऽइ॑व । प्र॒ऽश॒स्तम् । रा॒तिम् । भ॒र॒त् । भृग॑वे । मा॒त॒रिश्वा॑ ॥
वह्निमिति पंचर्चं तृतीयं सूक्तं नोधस आर्षं त्रैष्थुभमाग्नेयम् । अनुक्रान्तं च । वह्निं पंचेति ॥ प्रातरनुवाकस्याग्नेये क्रतौ त्रैष्टुभे छन्दसीदं सूक्तमाश्विने शस्त्रे च । तथा च सूत्रितम् । वह्निं यशसमुप प्रजिन्वन्निति त्रीणि (आ ४-१३) इति ॥वह्निं हविषां वोढारं यशसं यशस्विनं विदथस्य केतुं यज्ञस्य प्रकाशयितारं सुप्राव्यं सुष्ठु प्रकर्षेण रक्षितारं दूतं देवैर्हविर्वहनलक्षणे दूत्ये नियुक्तम् । सद्यो अर्थम् । यदा हवींषि जुह्वति सद्यस्तदानीमेव हविर्भिः सह देवान्गन्तारम् । यद्वा । सद्योऽर्थमरणं गमनं यस्य तम् । द्विजन्मातम् । द्वयोर्द्यावापृथिव्योररण्योर्वा जायमानं रयिमिव धनमिव प्रशस्तं प्रख्यातम् । एवं भूतमग्निं मातरिश्वा वायुर्भृगव एतत्संज्ञकाय महर्षये रातिं भरत् । मित्रमहरत् । आकरोदित्यर्थः । रातिना संभाष्येत्यत्र । आप । गृ १२-१४ । रातिर्मित्रमिति कपर्दिनोक्तम् । रातिः पुत्र इत्येके । एतदर्थप्रतिपादकं मन्त्रान्तरं च भवति । रातिं भृगूणामुशिजं कविक्रतुम् । ऋग्वे ३-२४ । इति ॥ वह्निम् । वहिश्रियुश्रुग्लाहात्वरिभ्यो निदिति वहतेर्निप्रत्ययः । निद्वद्भावादाद्युदात्तत्वम् । यशसम् । यशस् । शब्दादुत्तरस्य विनो लुक् । व्यत्ययेनान्तोदात्तत्वम् । यद्वा । अर्शआदित्वादच् । स्वरः पूर्ववत् । सुप्राव्यम् । सुष्ठु प्रकर्षेणावति रक्षतीति सुप्रावीः । सुष्ठु प्रकर्षेणावति रक्षतीति सुप्रावीः । उपसर्गद्वयोपसृष्टादवतेरवितृस्तृतन्त्रिभ्य ईः (उ ३-१५८) इतीकारप्रत्ययः । वा छन्दसीत्यमि पूर्व इत्यस्य विकल्पे सति यणादेशः । उदात्तस्वरितयोर्यण इति स्वरितत्वम् । सद्योअर्थम् । उषिकुषिगार्तिभ्यस्थन्नित्यर्तेः कर्तरि थन् प्रत्ययः । सद्य एवार्थो गन्ता सद्यो अर्थः । अव्ययपूर्वपदप्रकृतिस्वरत्वम् । यदि त्वव्यये ञञ्कुनिपातनामिति वक्तव्यम् । पा ६-२-२-३ । इत्यव्ययग्रहणेन त्रितयं गृह्येत तर्हि बहुव्रीहिस्वरो भविष्यति । मातरिश्वा । सर्वनिर्माणाहेतुत्वान्मातान्तरिक्षम् । श्वसितिरत्र गतिकर्मा । मातर्यन्तरिक्षे श्वसिति गच्छतीति माशरिश्वा । श्वन्नुक्षन्नित्यादौ निपातनाद्रूपसिद्धिः । यद्वा । मातर्यन्तरिक्षे श्वाश्वसति गच्छतीति मातरिश्वा । अस गतिदीप्त्यादानेष्वित्यस्मादौणादिको ड्वन्प्रश्ययः । एतच्च यास्केनोक्तं ॥ नि ७-२६ ॥ १ ॥</description>
    </item>
    
    <item>
      <title>०६१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/061/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/061/</guid>
      <description>०१ इन्द्रः। नोधा गौतमः। त्रिष्टुप्।
अ॒स्मा इदु॒ प्र त॒वसे॑ तु॒राय॒ प्रयो॒ न ह॑र्मि॒ स्तोमं॒ माहि॑नाय ।
ऋची॑षमा॒याध्रि॑गव॒ ओह॒मिन्द्रा॑य॒ ब्रह्मा॑णि रा॒तत॑मा ॥
अ॒स्मै । इत् । ऊं॒ इति॑ । प्र । त॒वसे॑ । तु॒राय॑ । प्रयः॑ । न । ह॒र्मि॒ । स्तोम॑म् । माहि॑नाय ।
ऋची॑षमाय । अध्रि॑ऽगवे । ओह॑म् । इन्द्रा॑य । ब्रह्मा॑णि । रा॒तऽत॑मा ॥
अस्मा इदु प्र तवस इति षोडशर्चं चतुर्थं सूक्तम् । नोधस आर्षमैन्द्रं त्रैषुभम् । अनुक्रान्तं च । अस्मा इदु षोळशेति । अस्य सूक्तस्य नोधा द्रष्टेत्येतद्ब्राह्मणे समाम्नायते । अस्मा इदु प्रतवसे तुरायेति नोधास्त एते प्रातःसवने । ऐ ब्रा ६-१८ । इति ॥ षळ हस्तोत्रियावापवत्सु चतुर्विंशमहाव्रतादिष्वहःसु माध्यन्दिने सवने ब्राह्मणाच्छंसिशस्त्रे ब्रह्मणा ते ब्रह्मयुजेत्यस्या आरंभणीयाया ऊर्ध्वमहिनसूक्तसंज्ञॆमेतच्छंसनीयम् । तथा च सूत्रितम् । अस्मा इदु प्र तवसे शासद्वह्निरितीतिरावहीनसूक्ते (आ ७-४) इति । ब्राह्मणं च भवति । त एते प्रातःसवने षळहस्तोत्रियाञ्छस्त्वा माध्यन्दिनेऽहीनसूक्तानि शंसन्तीति ॥इदु इति निपातद्वयं पादपूरणे । अथापि पादपूरणाः कमीमिद्वितीतियास्कः । यद्वा । अवधारणार्थम् । तवसे प्रवृद्धाय तुराय त्वरमाणाय । यद्वा । तुर्वित्रे । शत्रूणां हिंसित्रे । माहिनाय गुणैर्महते ऋचीषमाय ऋचासमाय । यादृशी स्तुतिः क्रियते तत्समायेत्यर्थः । अध्रिगवेऽधृतगमनाय । अप्रतिहतगमनायेत्यर्थः । तथा च यास्कः । अधृतगमनकर्मवन्निन्द्रोऽप्यध्रिगुरुच्यते (नि ५-११) इति । एवंभूतायास्मा इन्द्राय स्तोमं स्तोत्रं प्र हर्मि । प्रहरामि । करोमीत्यर्थः । तत्र दृष्टान्तः । प्रयो न । प्रय इत्यन्ननाम । यथा बुभुक्षिताय पुरुषाय कश्चिदन्नं प्रहरति । कीदृशं स्तोमम् । ओहम् । वहनीयम् । प्रापणीयं वा । अत्यन्तोत्कृष्टमित्यर्थः । न केवलं स्तोमं किन्तर्हि ब्रह्माणि हविर्लक्षणान्यन्नानि । कीदृशानि । राततमा । पूर्वैर्यजमानैरतिशयेन दत्तानि । इन्द्रं स्तुत्या हविषा च परिचरेमेति भावः ॥ तुराय । तुर त्वरणे । इगुपधलक्षणः कः । यद्वा । तुर्वी हिंसार्थः । तुर्वतीति तुरः । पचाद्यचि छान्दसो वलोपः । हर्मि । हृञ् हरणे । बहुलं छन्दसीति शपो लुक् । माहिनाय । मह पूजायामित्यस्मान्महेरिनण् च (उ २-५६) इतीनण्प्रत्ययः । उपधावृद्धिश्च । ऋचीषमाय । ऋचीषम ऋचा समः (नि ६-२३) इति यास्कः । तृतीया तत्कृतेति समासः (पा २-१-३०) तृतीयापूर्वपदप्रकृतिस्वरत्वम् । पैषोदरादित्वादीकारोपजनः । सुषामादित्वात् षत्वम् । केचिदाहुः । ऋच स्तुतावित्यस्मादिगुपधात्किदितीप्रत्ययः । कृदिकारादक्तिन इति ङीष् । ऋची स्तुतिः । तया समः । पूर्ववत् षत्वम् । अस्मिन्मक्षे तृतीयापूर्वपदप्रकृतिस्वरत्वे सति ङीष उदात्तत्वेन भवितव्यम् । तथा च न दृश्यते । तस्मात्स्वरश्चिन्तनीयः । यद्वा । दिवोदासादिर्द्रष्टव्यः । अध्रिगवे । अधृतोऽन्येनानिवान्तो गौर्गमनं यस्य स तथोक्तः । गोस्त्रियोरुपसर्जनस्य (पा १-२-४८) इति ह्रस्वत्वम् । पृषोदरादित्वादधृतशब्दस्याध्रिभावः । ओहम् । वहतेः कर्मणि घञि छान्दसं संप्रसारणम् । यद्वा । तुहिर् दुहिर् उहिर् अर्द न इत्यस्मादोहतेः पूर्ववद्घञ । राततमा । रा दान इत्यस्मान्निष्ठान्तादातिशायिनिकस्तमप् । शेश्भन्दसीति शेर्लोपः ॥ १ ॥</description>
    </item>
    
    <item>
      <title>०६२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/062/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/062/</guid>
      <description>०१ इन्द्रः। नोधा गौतमः। त्रिष्टुप्।
प्र म॑न्महे शवसा॒नाय॑ शू॒षमा॑ङ्गू॒षं गिर्व॑णसे अङ्गिर॒स्वत् ।
सु॒वृ॒क्तिभिः॑ स्तुव॒त ऋ॑ग्मि॒यायार्चा॑मा॒र्कं नरे॒ विश्रु॑ताय ॥
प्र । म॒न्म॒हे॒ । श॒व॒सा॒नाय॑ । शू॒षम् । आ॒ङ्गू॒षम् । गिर्व॑णसे । अ॒ङ्गि॒र॒स्वत् ।
सु॒वृ॒क्तिऽभिः॑ । स्तु॒व॒ते । ऋ॒ग्मि॒याय॑ । अर्चा॑म । अ॒र्कम् । नरे॑ । विऽश्रु॑ताय ॥
अथ पंचमाध्याय आरभ्यते । प्रथमे मंडल एकादशेऽनुवाके चत्वारि सूक्तानि गतानि । प्रमन्मह इत्येतत्त्रयोदशर्चं सूक्तम् । अत्रानुक्रम्यते प्रसप्तोनेति । अनिरुक्ता सङ्ख्या विंशतिः । अनु १२-४ । इत्युक्त्वत्वात्प्र सप्तोनेत्युक्ते त्रयोदशेत्युक्तं भवति । ऋषिश्चान्यस्मादिति परिभाषया नोधा ऋषिः । अनादेशपरिभाषया त्रिष्टुप् छन्दः । इन्द्रो देवता ॥ गतः सामान्यविनियोगः । विशेषविनियोगस्तु लिङ्गादवगन्तव्यः ॥शवसानाय । शव इति बलनाम । तदिवाचरते । यथा बलं शत्रून्हन्ति तथा शत्रूणां हन्तेत्यर्थः । गिर्वणसे । गीर्भिः स्तुतिलक्षणैर्वचोभिः संभजनीयाय । गिर्वणा देवो भवति गीर्भिरेनं वनयन्ति (नि ६-१४) इति यास्कः । एवंभूतायेन्द्राय । शूषमिति सुखनाम । शूषं सुखहेतुभूतम् । आङ्गूषः स्तोम आघोघः (नि ५-११) इति यास्कः । आङ्गूषं स्तोत्रमङ्गिरस्वत् अङ्गिरस इव प्रमन्महे । वयं स्तोतारः प्रकर्षेणावगच्छामः । अवगत्य च सुवृक्तिभिः सुष्ट्वावर्जकैः स्तुत्याभिमुखीकरणसमर्थैः स्तोत्रैः स्तुवते स्तोत्रं कुर्वते ऋषये य इन्द्र ऋग्मियोऽर्चनीयो भवति । यद्वा । कर्मणि कर्तृप्रत्ययः । ऋषिणा स्तूयमानायेत्यर्थः । नरे सर्वेषां नेत्रे । यद्वा । नरे यजमाने । विश्रुताय यष्वव्यतया विशेषेण प्रख्याताय । एवंभूताय तस्मा आर्कं मन्त्ररूपं स्तोत्रम् । अर्को मन्त्रो भवति यदेनेनार्चन्ति (नि ५-४) इति यास्कः । अर्चाम । पूजयाम । उच्चारयामेत्यर्थः ॥ मन्महे । मनु अवबोधने । तनादित्वादुप्रत्ययः । लोपश्चास्यान्यतरस्यां म्वो (पा ६-४-१०७) इति मकारादौ प्रत्यय उकारलोपः । शवसानाय । शव इवाचरति शवस्यते । अस्माल्लटः शानच् । बहुलं छन्दसीति शपो लुक् । शानचश्छन्दस्युभयथेत्यार्धधातुकत्वादतोलोपयलोपौ । चित इत्यन्तोदात्तत्वम् । ननु क्यङो ङित्त्वात्तास्यनुदात्तेदिति शानचोऽनुदात्तेन भवितव्यम् । एवं तर्हि ताच्छीलिकश्चानश् । तस्य सार्वधातुकत्वेऽपि लसार्वधातुकत्वाभावच्चितः स्वर एव शिष्यते । शूषम् । शूष प्रसवे । पचाद्यच् । आङ्गूषम् । आङ् पूर्वाद्घुषेः पचाद्यचि घो इत्यस्य गूआदेशः पृषोदरादित्वात् । आङो ङकारस्येत्संज्ञा भावश्छान्दसः । चित्स्वरेणोत्तरपदस्यान्तोदात्तत्वे कृदुत्तरपदप्रकृतिस्वरत्वम् । घञि वा थाथादिनोत्तरपदान्तोदात्तत्वम् । गिर्वणसे । गृ शब्दे । संपदादिलक्षणो भावे क्विप् । ऋूत इद्धातोरितीत्वम् । गीर्भिर्वन्यते संभज्यत इति गिर्वणाः । औणादिकः कर्मण्यसुन् । संज्ञापूर्वकस्य विधेरनित्यत्वाद्धलि चेति दीर्घाभावः । गतिकारकयोरपि पूर्वपदप्रकृतिस्वरत्वं चेति वचनात्पूर्वपदप्रकृतिस्वरत्वम् । अङ्गिरस्वत् । तेन तुल्यमिति वतिः । नभोऽङ्गिरो मनुषां वत्युपसङ्ख्यानम् । पा १-४-१८-३ । इति भसंज्ञायां रुत्वाद्यभावः । प्रत्ययस्वरः । सुवृक्तिभिः । वृजी वर्जने । भावे क्तिन् । तितुत्रेतीट् प्रतिषेधः । शोभनमावर्जनं येषाम् । नञ्लुभ्यामित्युत्तरपदान्तोदात्तत्वम् । ननु क्तिनन्तस्योत्तरपदस्याद्युदात्तत्वादाद्युदात्तं द्व्यच्छन्दसीति वचनादात्तरपदाद्युदात्तत्वम् । प्राप्नोति । एवं तर्हि तत्पुरुषोऽस्तु । शोभनमावर्जितो भवत्येभिरिति सुवृक्तयः स्तोत्राणि । करणी क्तिन् । तादौ च नितीति गतेः प्रकृतिस्वरत्वे प्राप्ते मन् क्तिन्नित्यादिना कारकादुत्तरस्य क्तिनो विहितमुत्तरपदान्तोदात्तत्वमकारकादपि व्यत्ययेन भवति । स्तुवते । शतुरनुम इति विभक्तेरुदात्तत्वम् । ऋग्मियाय । एकाचो नित्यं मयटमिच्छन्ति । का ४-३-१४४ । इति ऋक्शब्दाद्विकारार्थे मयट् । स्वादिष्वसर्वनामस्थाने (पा १-४-१७) इति पदसंज्ञायां कुत्वजश्त्वे । व्यत्ययेनेत्वम् । यद्वा । ऋच स्तुतावित्यस्माद्भावे मक् । बहुलवचनात्कुत्वं जश्त्वं च । ऋग्मं स्तुतिमर्हतीति ऋग्मियः । अहार्थे घच् । चित इत्यन्तोदात्तत्वम् । अर्चाम । अर्च पूजायाम् । भौवादिकः । शपः पित्त्वादनुदात्तत्वम् । तिङश्च लसार्वधातुकस्वरेण धातुस्वरः । शिष्यते । अर्कम् । अर्च्यतेऽनेनेत्यर्कः । पुंसि संज्ञायां घः प्रायेणेति घप्रत्ययः । चचोः कु घिण्यतोरिति कुत्वम् । नरे नृशब्दाच्चतुर्थेकवचने गुणश्छान्दसः । विश्रुताय । श्रु श्रवणे । कर्मणि निष्ठा । गतिरनन्तर इति गतेः प्रकृतिस्वरत्वं ॥ १ ॥</description>
    </item>
    
    <item>
      <title>०६३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/063/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/063/</guid>
      <description>०१ इन्द्रः। नोधा गौतमः। त्रिष्टुप्।
त्वं म॒हाँ इ॑न्द्र॒ यो ह॒ शुष्मै॒र्द्यावा॑ जज्ञा॒नः पृ॑थि॒वी अमे॑ धाः ।
यद्ध॑ ते॒ विश्वा॑ गि॒रय॑श्चि॒दभ्वा॑ भि॒या दृ॒ळ्हासः॑ कि॒रणा॒ नैज॑न् ॥
त्वम् । म॒हान् । इ॒न्द्र॒ । यः । ह॒ । शुष्मैः॑ । द्यावा॑ । ज॒ज्ञा॒नः । पृ॒थि॒वी इति॑ । अमे॑ । धाः॒ ।
यत् । ह॒ । ते॒ । विश्वा॑ । गि॒रयः॑ । चि॒त् । अभ्वा॑ । भि॒या । दृ॒ळ्हासः॑ । कि॒रणाः॑ । न । ऐज॑न् ॥</description>
    </item>
    
    <item>
      <title>०६४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/064/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/064/</guid>
      <description>०१ मरुतः। नोधा गौतमः। जगती।
वृष्णे॒ शर्धा॑य॒ सुम॑खाय वे॒धसे॒ नोधः॑ सुवृ॒क्तिं प्र भ॑रा म॒रुद्भ्यः॑ ।
अ॒पो न धीरो॒ मन॑सा सु॒हस्त्यो॒ गिरः॒ सम॑ञ्जे वि॒दथे॑ष्वा॒भुवः॑ ॥
वृष्णे॑ । शर्धा॑य । सुऽम॑खाय । वे॒धसे॑ । नोधः॑ । सु॒ऽवृ॒क्तिम् । प्र । भ॒र॒ । म॒रुत्ऽभ्यः॑ ।
अ॒पः । न । धीरः॑ । मन॑सा । सु॒ऽहस्त्यः॑ । गिरः॑ । सम् । अ॒ञ्जे॒ । वि॒दथे॑षु । आ॒ऽभुवः॑ ॥
वृष्णे शर्धायेति पंचदशर्चं सप्तमं सूक्तम् । नोधस आर्षं मारुतम् । अन्त्या त्रिष्टुप् । शिष्वाचतुर्दश जगत्यः । तथा चानुक्रान्तम् । वृष्णे पंचोना मारुतं त्रिष्टुबन्तमिति ॥ चातुर्विंशिकेऽहन्नाग्नि मारुत इदं मारुतं निविद्धानीयम् । सूत्रितं च । पृक्षस्य वृष्णो वृष्णे शर्धाय । यज्ञेन वर्धतेत्याग्निमारुतम् (आ ७-४) इति ॥ आभिप्लविके पंचमेऽहन्यप्येतदाग्निमारुते मारुतनिविद्धानम् । सूत्रितं च । पृक्षस्य वृष्णो वृष्णे शर्धाय नू चित्सहोजा इत्याग्निमारुतम् । अ । ७-७ । इति ॥अत्र पूर्वार्धेन स्तुतौ नोधाः प्रेर्यते । हे नोधो वृष्णे कामानां वर्षित्रे सुमखाय शोभनयज्ञाय वेधसे पुष्पफलादीनां कर्त्रे । वायौ सति हि पुष्पाणि फलानि चोत्पद्यन्ते । एवंविधाय मरुद्भ्यः । विभक्तिव्यत्ययः । मरुतां मितराविणां शर्धाय समूहाय सुवृक्तिं सुष्ट्वावर्जकं सुष्ठु प्रवृत्तं वा स्तोत्रं प्र भर । प्रेरय । स्तुहीति यावत् । स्तुतौ प्रेरितो नोधा आह । धीरो धीमान् सुहस्त्यः शोभनाङ्गुलियक्तः । कृतांजलिरित्यर्थः । एवंभूतोऽहं मनसा गिरः स्तुतिलक्षणा वाचः समंचे । सम्यग्व्यक्ताः करोमि । या गिरो विदथेषु यज्ञेष्वाभुवः । अङ् मर्यादायाम् । यथाशास्त्रं प्रयुक्ता भवन्तीत्याभुवः । देवताभिमुखीकरणाय समर्थाः । यज्ञयोग्यैः स्तोत्रैर्मनः पूर्वकं मरुद्गणं स्तौमीति भावः । तत्र दृष्टान्तः । अपो न । यथा पर्जन्यो युगपदेव बहुषु प्रदेशेषु बहुशो जलानि वर्षति तद्वत् ॥ वृष्णे । वृषु सेचने । कनिन्युवृषितक्षीत्यादिना कनिन्प्रत्ययः । कित्त्वाद्गुणाभावो नित्त्वादाद्युदात्तत्वम् । चतुर्थ्येकवच नेऽल्लोपोऽन इत्यकारलोपः । शर्धाय ॥ शृधु प्रसहने । शर्ध्यते प्रसह्यतेऽनेन पर्वतादिकमिति शर्धो मरुत्सङ्घः । करणे घञ् । ञित्त्वादाद्युदात्तत्वम् । सुमखाय । शोभनो मखो यस्य । नञ्सुभ्यामिति प्राप्ते व्यत्ययेन पूर्वपदप्रकृतिस्वरत्वम् । नोधः । पादादित्वात् षाष्ठिकमामन्त्रिताद्युदात्तत्वम् । सुहस्त्यः । हस्ते भव हस्त्याः । भवे छन्दसीति यत् । यतो नाव इत्याद्युदात्तत्वम् । ततः सुशब्देन बहुव्रीहावाद्युदात्तं द्व्यच्छन्दसीत्युत्तरपदाद्युदात्तत्वं ॥ १ ॥</description>
    </item>
    
    <item>
      <title>०६५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/065/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/065/</guid>
      <description>०१ अग्निः। पराशरः शाक्त्यः। द्विपदा विराट्।
प॒श्वा न ता॒युं गुहा॒ चत॑न्तं॒ नमो॑ युजा॒नं नमो॒ वह॑न्तम् ॥
प॒श्वा । न । ता॒युम् । गुहा॑ । चत॑न्तम् । नमः॑ । यु॒जा॒नम् । नमः॑ । वह॑न्तम् ॥
द्वादशेऽनुवाके नव सूक्तानि । तत्र पश्वेत्यादीनि षट् सूक्तानि द्वैपदानि तेष्वध्ययनसमये द्विपदे द्वे द्वे ऋचौ चतुष्पदामेकैकामृचं कृत्वा समाम्नायते । अयुक्सङ्ख्यासु तु यान्त्यातिरिच्यते सा तथैवाम्नायते । प्रायेणार्थोऽपि द्वयोर्द्विपदयोरेक एव । प्रयोगे तु ताः पृथक् पृथक् शंसनीयाः सूत्र्यते हि । पश्वा न तायुमिति द्वैपदम् (आ ८-१२) इति ॥ तत्र पश्वेति दशर्चं प्रथमं सूक्तम् । अत्रानुक्रम्यते । पश्वा दश पराशरः शाक्त्यो द्वैपदं तदिति । शक्तिपुत्रः पराशर ऋषिः । तत्पुत्रत्वं च स्मर्यते । वसिष्ठस्य सुतः शुक्तिः शक्तेः पुत्रः पराशर इति । द्विपदा विराट् छन्दः । विंशतिका द्विपदा विराजः । अनु १२-८ । इति हि तल्लक्षणम् । अग्निर्देवता । परमाग्नेयमैन्द्रादिति परिभाषितम् । पश्वा न तायुमित्यारभ्येत्था हीत्यतः प्राक् यत्सूक्तजातं तत्सर्वमाग्नेयमिति तस्यार्थः । द्वैपदं तदित्युक्तत्वादिदमादीन षट् सूक्तानि तुह्यादिपरिभाषया द्वैपदानि ॥ दशमेऽहनि वैश्वदेवशस्त्रे वैश्वदेवसूक्तात्पूर्वमेतद्द्वैपदं सूक्तं शंसनीयम् । सूत्रमुदाहृतं ॥Sayana bhashya empty</description>
    </item>
    
    <item>
      <title>०६६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/066/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/066/</guid>
      <description>०१ अग्निः। पराशरः शाक्त्यः। द्विपदा विराट्।
र॒यिर्न चि॒त्रा सूरो॒ न सं॒दृगायु॒र्न प्रा॒णो नित्यो॒ न सू॒नुः ॥
र॒यिः । न । चि॒त्रा । सूरः॑ । न । स॒म्ऽदृक् । आयुः॑ । न । प्रा॒णः । नित्यः॑ । न । सू॒नुः ॥
रयिरिति दशर्चं द्वैपदमध्ययनतः पंचर्चं द्वितीयं सूक्तं पराशरस्यार्षमाग्नेयम् । अनुक्रान्तं च । रयिरिति ॥ विनियोगो लैङ्गिकः ॥Sayana bhashya empty
०२ अग्निः। पराशरः शाक्त्यः। द्विपदा विराट्।
तक्वा॒ न भूर्णि॒र्वना॑ सिषक्ति॒ पयो॒ न धे॒नुः शुचि॑र्वि॒भावा॑ ॥</description>
    </item>
    
    <item>
      <title>०६७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/067/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/067/</guid>
      <description>०१ अग्निः। पराशरः शाक्त्यः। द्विपदा विराट्।
वने॑षु जा॒युर्मर्ते॑षु मि॒त्रो वृ॑णी॒ते श्रु॒ष्टिं राजे॑वाजु॒र्यम् ॥
वने॑षु । जा॒युः । मर्ते॑षु । मि॒त्रः । वृ॒णी॒ते । श्रु॒ष्टिम् । राजा॑ऽइव । अ॒जु॒र्यम् ॥
वनेष्विति द्वैपदं दशर्चमध्ययनतः पंचर्चं तृतीयं सूक्तं पराशरस्यार्षमाग्नेयम् । वनेष्वित्यनुक्रान्तं ॥ विनियोगो लैङ्गिकः ॥Sayana bhashya empty
०२ अग्निः। पराशरः शाक्त्यः। द्विपदा विराट्।
क्षेमो॒ न सा॒धुः क्रतु॒र्न भ॒द्रो भुव॑त्स्वा॒धीर्होता॑ हव्य॒वाट् ॥
क्षेमः॑ । न । सा॒धुः । क्रतुः॑ । न । भ॒द्रः । भुव॑त् । सु॒ऽआ॒धीः । होता॑ । ह॒व्य॒ऽवाट् ॥</description>
    </item>
    
    <item>
      <title>०६८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/068/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/068/</guid>
      <description>०१ अग्निः। पराशरः शाक्त्यः। द्विपदा विराट्।
श्री॒णन्नुप॑ स्था॒द्दिवं॑ भुर॒ण्युः स्था॒तुश्च॒रथ॑म॒क्तून्व्यू॑र्णोत् ॥
श्री॒णन् । उप॑ । स्था॒त् । दिव॑म् । भु॒र॒ण्युः । स्था॒तुः । च॒रथ॑म् । अ॒क्तून् । वि । ऊ॒र्णो॒त् ॥
श्रीणन्निति द्वैपदं दशर्चं चतुर्थं सूक्तम् । तत्राध्ययनतः पंचर्चम् । ऋष्याद्याः पूर्ववत् ॥ विनियोगस्तु लैङ्गिकः ॥Sayana bhashya empty
०२ अग्निः। पराशरः शाक्त्यः। द्विपदा विराट्।
परि॒ यदे॑षा॒मेको॒ विश्वे॑षां॒ भुव॑द्दे॒वो दे॒वानां॑ महि॒त्वा ॥
परि॑ । यत् । ए॒षा॒म् । एकः॑ । विश्वे॑षाम् । भुव॑त् । दे॒वः । दे॒वाना॑म् । म॒हि॒ऽत्वा ॥</description>
    </item>
    
    <item>
      <title>०६९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/069/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/069/</guid>
      <description>०१ अग्निः। पराशरः शाक्त्यः। द्विपदा विराट्।
शु॒क्रः शु॑शु॒क्वाँ उ॒षो न जा॒रः प॒प्रा स॑मी॒ची दि॒वो न ज्योतिः॑ ॥
शु॒क्रः । शु॒शु॒क्वान् । उ॒षः । न । जा॒रः । प॒प्रा । स॒मी॒ची इति॑ स॒म्ऽई॒ची । दि॒वः । न । ज्योतिः॑ ॥
शुक्र इति द्वैपदं दशर्चमध्ययनतः पंचर्चं पंचमं सूक्तं पराशरस्यार्षमाग्नेयम् । शुक्र इत्यनुक्रान्तं ॥ विनियोगो लैङ्गिकः ॥Sayana bhashya empty
०२ अग्निः। पराशरः शाक्त्यः। द्विपदा विराट्।
परि॒ प्रजा॑तः॒ क्रत्वा॑ बभूथ॒ भुवो॑ दे॒वानां॑ पि॒ता पु॒त्रः सन् ॥</description>
    </item>
    
    <item>
      <title>०७०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/070/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/070/</guid>
      <description>०१ अग्निः। पराशरः शाक्त्यः। द्विपदा विराट्।
व॒नेम॑ पू॒र्वीर॒र्यो म॑नी॒षा अ॒ग्निः सु॒शोको॒ विश्वा॑न्यश्याः ॥
व॒नेम॑ । पू॒र्वीः । अ॒र्यः । म॒नी॒षा । अ॒ग्निः । सु॒शोकः॑ । विश्वा॑नि । अ॒श्याः॒ ॥
वनेमेति द्वैपदमेकादशर्चमध्ययनतः षडृचं षष्ठं सूक्तम् । ऋष्याद्याः पूर्ववत् । अनुक्रान्तं च । वनेमैकादशेति ॥ विनियोगो लैङ्गिकः ॥Sayana bhashya empty
०२ अग्निः। पराशरः शाक्त्यः। द्विपदा विराट्।
आ दैव्या॑नि व्र॒ता चि॑कि॒त्वाना मानु॑षस्य॒ जन॑स्य॒ जन्म॑ ॥
आ । दैव्या॑नि । व्र॒ता । चि॒कि॒त्वान् । आ । मानु॑षस्य । जन॑स्य । जन्म॑ ॥</description>
    </item>
    
    <item>
      <title>०७१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/071/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/071/</guid>
      <description>०१ अग्निः। पराशरः शाक्त्यः। त्रिष्टुप्।
उप॒ प्र जि॑न्वन्नुश॒तीरु॒शन्तं॒ पतिं॒ न नित्यं॒ जन॑यः॒ सनी॑ळाः ।
स्वसा॑रः॒ श्यावी॒मरु॑षीमजुष्रञ्चि॒त्रमु॒च्छन्ती॑मु॒षसं॒ न गावः॑ ॥
उप॑ । प्र । जि॒न्व॒न् । उ॒श॒तीः । उ॒शन्त॑म् । पति॑म् । न । नित्य॑म् । जन॑यः । सऽनी॑ळाः ।
स्वसा॑रः । श्यावी॑म् । अरु॑षीम् । अ॒जु॒ष्र॒न् । चि॒त्रम् । उ॒च्छन्ती॑म् । उ॒षस॑म् । न । गावः॑ ॥
उप प्रेति दशर्चं सप्तमं सूक्तम् । अत्रानुक्रम्यते । उप प्रदशेति । ऋषिश्चान्यस्मादिति परिभाषया शक्तिपुत्रः पराशर ऋषिः । अनादेशपरिभाषया त्रिष्टुप् । परमाग्नेयमैन्द्रादिति परिभाषितत्वादग्निर्देवता ॥ प्रातरनुवाकस्याग्नेये क्रतौ त्रैष्टुभे छन्दसीदमादीनि त्रीणि सूक्तानि । अथैतस्या इति खंडे तथैव सूत्रितम् । उप प्र जिन्वन्निति त्रीणि का त उपेतिरिति सूक्ते । अ ४-१३ । इति ॥ आश्विनशस्त्रेऽपि प्रातरनुवाकातिदेशादिदमादीनि त्रीणि सूक्तानि । तथैव सूत्र्यते । एतयाग्नेयं गायत्रमुपसन्तनुयात् । प्रातरनुवाकन्यायेन । आ ६-५ ॥ इति ॥उशतीरुशत्यः कामयमानाः सनीळाः । नीळो निवासस्थानम् । समाननिवासस्थानाः । एकपाण्यवस्थानात् । स्वसार इत्यङ्गुलिनाम । एवंभूता अङ्गुलय उशन्तं कामयमानमग्निं जनयो जाया नित्यमसाधारणं पतिं न भर्तारमिवोप प्र जिन्वन् । उपेत्य हविप्प्रदानादिकर्मणा प्रीणयन्ति । प्रीणयित्वा च चित्रं चायनीयं पूजनीयं तमग्निमंजलिबन्धनेनाजुप्रन् । असेवन्त । तत्र दृष्टान्तः । श्यावीं श्याववर्णां रात्रिसंबन्धात्कृष्णां तत उच्छन्तीं सूर्यकिरणसंबन्धात्तमो वर्जयन्तीं आत एवारुषीमारोचमानां यद्वा शुभ्ररूपयुक्तामुषसं न उषोदेवतां गावो रश्मयो यथा सेवन्ते तद्वत् । यथा रश्मय उषसा नित्यसंबद्धा एवं सर्वेषु यज्ञेष्वग्निपरिचरणेनाङ्गुलयो नित्यसंबद्धा इति तात्पर्यार्थः ॥ जिन्वन् । जिवि प्रीणनार्थः । इदित्त्वान्नुम् । लेट्यडागमः । उशतीः । वा छन्दसीति पूर्व सवर्णदीर्घत्वम् । शतुरनुम इति नद्या उदात्तत्वम् । स्वसारः । असु क्षेपण इत्यस्मात्सुञ्यसेर्ऋन् (उ २-९७) इति ऋन् । न षट् स्वस्रादिभ्यः (पा ४-१-१०) इति ङीप्प्रतिषेधः । नित्त्वादाद्युदात्तत्वम् । अरुषीम् । अरुषमिति रूपनाम । ऋ गतौ । ऋहनिभ्यामुषच् । उ । ४-७३ । छन्दसीवनिपाविति मत्वर्थीय ईकारः । व्यत्ययेनाद्युदात्तत्वम् । अजुष्रन् । जुषी प्रीतिसेवनयोः । तौदादिकः । लङि व्यत्ययेन परस्मैपदम् । रुडित्यनुवृत्तौ बहुलं छन्दसीत्यन्तादेशस्य रुडागमः ॥ १ ॥</description>
    </item>
    
    <item>
      <title>०७२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/072/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/072/</guid>
      <description>०१ अग्निः। पराशरः शाक्त्यः। त्रिष्टुप्।
नि काव्या॑ वे॒धसः॒ शश्व॑तस्क॒र्हस्ते॒ दधा॑नो॒ नर्या॑ पु॒रूणि॑ ।
अ॒ग्निर्भु॑वद्रयि॒पती॑ रयी॒णां स॒त्रा च॑क्रा॒णो अ॒मृता॑नि॒ विश्वा॑ ॥
नि । काव्या॑ । वे॒धसः॑ । शश्व॑तः । कः॒ । हस्ते॑ । दधा॑नः । नर्या॑ । पु॒रूणि॑ ।
अ॒ग्निः । भु॒व॒त् । र॒यि॒ऽपतिः॑ । र॒यी॒णाम् । स॒त्रा । च॒क्रा॒णः । अ॒मृता॑नि । विश्वा॑ ॥
नि काव्येति दशर्चमष्टमं सूक्तं त्रैष्टुभमाग्नेयं पराशरस्यार्षं अनुक्रान्तं च । नि काव्येति ॥ प्रातरनुवाकाश्विनशस्त्रयोरुक्तो विनियोगः ॥शश्वतः शाश्वतस्य नित्यस्य वेधसो विधातुर्ब्रह्मणः संबन्धीनि काव्या काव्यानि मन्त्ररूपाणि स्तोत्राण्ययमग्निर्नि कः । नियमेन स्वात्माभिमुखं करोति किं कुर्वन् । नर्या नृभ्यो हितानि नृषु साधूनि वा पुरूणि बहूनि धनानि हस्ते दधानो हस्ते धारयन् । ईदृग्भूतमग्निमवलोक्य सर्वे जनाः स्तुवन्तीति भावः । स्तोतृभ्यो धनेष्वप्यग्नेर्धनं न क्षीयत इत्याह । अग्निरिति । अयमग्नी रयीणां रयिपतिर्भुवत् । धनानां मध्ये यानि धनान्युत्कृष्टानि तेषां स्वामी भवति । किं कुर्वन् । विश्वा विश्वानि सर्वाण्यमृतानि । हिरण्यनामैतत् । अमृतं हिरण्यम् । अथ ५-२८-११ । इति श्रुतेः । सर्वाणि हिरण्यानि स्तोतृभ्यः सत्रा सहैव चक्राणः कुर्वन् । युगपत्प्रयच्छन्नित्यर्थः ॥ कः । करोतेश्छान्दसो लुङ् । मन्त्रे घसेति च्लेर्लुक् । हल्ङ्याभ्य इति तकारलोपः । नर्या । नरशब्दाद्धितार्थे गवादिलक्षणो यत्प्रत्ययो द्रष्टव्यः (पा ५-१-२) यद्वा । तत्र साधुरिति यत् । चक्राणः । करोतेर्लटः शानच् । बहुलं छन्दसीति विकरणस्य श्लुः । नन्वेवं सत्यभ्यस्तानामादिरित्याद्युदात्तत्वं प्राप्नोति । एवम् । तर्हि लिटः कानजस्तु । तस्यार्धधातुकत्वेनाभ्यास्ताद्युदात्तत्वाभावे चित्स्वर एव शिष्यते ॥ १ ॥</description>
    </item>
    
    <item>
      <title>०७३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/073/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/073/</guid>
      <description>०१ अग्निः। पराशरः शाक्त्यः। त्रिष्टुप्।
र॒यिर्न यः पि॑तृवि॒त्तो व॑यो॒धाः सु॒प्रणी॑तिश्चिकि॒तुषो॒ न शासुः॑ ।
स्यो॒न॒शीरति॑थि॒र्न प्री॑णा॒नो होते॑व॒ सद्म॑ विध॒तो वि ता॑रीत् ॥
र॒यिः । न । यः । पि॒तृ॒ऽवि॒त्तः । व॒यः॒ऽधाः । सु॒ऽप्रनी॑तिः । चि॒कि॒तुषः॑ । न । शासुः॑ ।
स्यो॒न॒ऽशीः । अति॑थिः । न । प्री॒णा॒नः । होता॑ऽइव । सद्म॑ । वि॒ध॒तः । वि । ता॒री॒त् ॥
रयिर्नेति दशर्चं नवमं सूक्तं पराशरस्यार्षं त्रैष्वुभमाग्नेयम् । अनुक्रान्तं च । रयिर्नेति ॥ प्रातरनुवाकाश्चिनशस्त्रयोरुक्तो विनियोगः ॥पितृवित्तः पितुः सकाशाल्लब्थो रयिर्धनमिव योऽग्निर्वयोधा अन्नस्य दाता । यथा पैतृकं धनं विश्रंभेण व्यवह्रियमाणं सदन्नप्रदं भवति तद्वदग्निरपि सर्वेषु यज्ञेषु विश्रंभेण व्यवहृतः सन् अन्नप्रदो भवतीत्यर्थः । चिकितुषो न विदुषो धर्मशास्त्राभिज्ञस्य शासुः । शासनमिव सुप्रणीतिः । सुखेन प्रणेतव्यः । यथा विद्वच्छासनं सर्वेष्वनुष्ठेयेषु तत्तत्संशयनिर्णयाय नीयते तद्वदग्निरपि सर्वेषु यज्ञेषु प्रणीयते । यश्च स्योनशीः सुखप्रदे गार्हपत्यायतनादौ शयानोऽतिथिर्न सुखासन उपवेशितोऽर्घपाद्यादिभिः सत्कृतोऽतिथिरिव प्रीणानो हविर्भिस्तर्पणीयः सोऽग्निर्विधतः परिचरतो यजमानस्य सद्म गृहं वि तारीत् । प्रवर्धयति ददाति वा । तत्र दृष्टान्तः । होतेव । होता होमकर्ताध्वर्युस्तत्तत्कर्मकरणेन फलैर्यजमानस्य गृहं यथा वर्धयति तद्वत् ॥ पितृवित्तः । विद्लृ लाभे । कर्मणि निष्ठा । यस्य विभाषेतीट्प्रतिषेधः । विभाषा गमहनविदविशामिति क्वसावस्य धातोरिटो विकल्पितत्वात् तत्रापि विशिसाहचर्यात्तौदादिक एव विदिर्गृह्यत इत्युक्तम् । का ७-२-६८ । वित्तो भोगप्रत्यययोः (पा ८-२-५८) इति निष्ठानत्वाभावो निपातितः । वयोधाः । डुधाञ् धारणपोषणयोः । आतो मनिन्निति विच् । सुप्रणीतिः । प्रणीयत इति प्रणीतिः । कर्मणि क्तिन् । तादौ चेति गतेः प्रकृतिस्वरत्वम् । पुनः सुशब्देन समासे कृद्ग्रहणे गतिकारकपूर्वस्यापि ग्रहणात्कृदुत्तरपदप्रकृतिस्वरत्वम् । चिकितुषः । लिटः क्वसुः । षष्ठ्येकवचने वसोः संप्रसारणमिति संप्रसारणम् । शासिवसिघसीनां चेति षत्वम् । शासुः । शासु अनुशिष्टौ । शृस्वृस्निहीत्यादिना विधीयमान उप्रत्ययो बहुलवचनादस्मादपि द्रष्टव्यः । तत्र निदित्यनुवृत्तेराद्युदात्तत्वम् । स्योनशीः । स्योनमिति सुखनाम । स्योने सुखकरे गार्हपत्यादिस्थाने शेत इति स्योनशीः । क्विप्चेति क्विप् । प्रीणानः । प्रीञ् तर्पणे । कर्मणि शानचि व्यत्ययेन श्ना । विधतः । विध विधाने । विधतिः परिचरणकर्मेति नैरुक्ताः । तुदादित्वाच्छप्रत्ययः । शतुरनुम इति विभक्तेरुदात्तत्वं ॥ १ ॥</description>
    </item>
    
    <item>
      <title>०७४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/074/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/074/</guid>
      <description>०१ अग्निः। गोतमो राहूगणः। गायत्री।
उ॒प॒प्र॒यन्तो॑ अध्व॒रं मन्त्रं॑ वोचेमा॒ग्नये॑ ।
आ॒रे अ॒स्मे च॑ शृण्व॒ते ॥
उ॒प॒ऽप्र॒यन्तः॑ । अ॒ध्व॒रम् । मन्त्र॑म् । वो॒चे॒म॒ । अ॒ग्नये॑ ।
आ॒रे । अ॒स्मे इति॑ । च॒ । शृ॒ण्व॒ते ॥
त्रयोदशानुवाक एकादश सूक्तानि । तत्रोपप्रयन्त इति नवर्चं प्रथमम् । सूक्तम् । अत्रानुक्रम्यते । उपप्रयन्तो नव गोतमो राहूगणो गायत्रं त्विति अस्यायमर्थः । रहूगणनामा कश्चिदृषिः । तस्य पुत्रो गोतमोऽस्य सूक्तस्य ऋषिः । गायत्रं त्वित्युक्तत्वादिदमुत्तरं च गायत्रीच्छन्दस्कम् । परमाग्नेयमैन्द्रादिति परिभाषितत्वादग्निर्देवता ॥ प्रातरनुवाकस्याग्नेये क्रतौ गायत्रे छन्दस्येतदादिके द्वे सूक्ते । सूत्रितं च । आपो रेवतीः क्षयथा हि वस्व उपप्रयन्त इति सूक्ते । अ ४-१३ । इति ॥ आश्विनशस्त्रेऽप्येते सूक्ते प्रातरनुवाकन्यायेन । अ ६-५ । इत्यतिदेशात् ॥ पृष्ठ्यषडहस्य प्रथमेऽहन्येतदेव सूक्तमाज्यशस्त्रम् । सूत्रितं च । उपप्रयन्त इति शु प्रथमेऽहन्याज्यम् । अ ७-१० । इति ॥अध्वरं हिंसाप्रत्यवायरहितमग्निष्टोमादियज्ञमुपप्रयन्त उप्येत प्रकर्षेण यन्तो गच्छन्तः । प्राप्त्यविच्छेदेन सम्यगनुतिष्ठन्त इत्यर्थः । तादृशावयमग्नयेऽगनादिगुणयुक्ताय देवाय मन्त्रं मननसाधनमेतत्सूक्तरूपं स्तोत्रं वोचेम । वक्तारो भूयास्मेत्याशास्यते । कीदृशायाग्नये । आरेऽस्मे च शृण्वते । चशब्दोऽप्यर्थ आरेशब्दात्परो द्रष्टव्यः । आरे च दूरेऽपि स्थित्वास्माकं स्तुतीः शृण्वते । अस्मासु प्रीत्यतिशयेन सर्वत्र प्रवर्तमानोऽग्निरस्मदीयमेव स्तोत्रं शृणोतीति भावः ॥ वोचेम । ब्रुवो वचिः । लिङ्याशिष्यङ् । वच उमित्युमागमः । शृण्वते । शतुरनुम इति विभक्तेरुदात्तत्वं ॥ १ ॥</description>
    </item>
    
    <item>
      <title>०७५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/075/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/075/</guid>
      <description>०१ अग्निः। गोतमो राहूगणः। गायत्री।
जु॒षस्व॑ स॒प्रथ॑स्तमं॒ वचो॑ दे॒वप्स॑रस्तमम् ।
ह॒व्या जुह्वा॑न आ॒सनि॑ ॥
जु॒षस्व॑ । स॒प्रथः॑ऽतमम् । वचः॑ । दे॒वप्स॑रःऽतमम् ।
ह॒व्या । जुह्वा॑नः । आ॒सनि॑ ॥
जुषस्वेति पंचर्चं द्वितीयं सूक्तम् । अनुक्रान्तं च । जुषस्व पंचेति । ऋष्याद्याः पूर्ववत् ॥ प्रातरनुवाकाश्विनशस्त्रयोः पूर्वसूक्तेन सहोक्तः सूक्त विनियोगः ॥ पशौ स्तोकानुवचन आद्या विनियुक्ता । सूत्रितं च । प्रेषितः स्तोकेभ्योऽन्वाह जुषस्व सप्रथस्तमम् (आ ३-४) इति ॥हे अग्ने सप्रथस्तममतिशयेन विस्तीर्णं वचः स्तोत्रलक्षणमस्मदीयं वचनं जुषस्व । सेवस्व । कीदृशम् । देवप्सरस्तमं देवानां प्रीणयितृतमम् । किं कुर्वन् । आसनि तवास्ये हव्या हव्यानि स्तोकलक्षणानि हवींषि जुह्वानः प्रक्षिपन् । इमानि स्तोकलक्षणानि हवींषि वृथा मा भुवन् तत्सर्वं त्वदीयेन मुखेन स्वीकुर्वित्यर्थः ॥ देवप्सरस्तमम् । स्पृप्रीतिबलयोः । देवान् स्पृणोति प्रीणयतीति देवप्सराः । गतिकारकयोरपि पूर्वपदप्रकृतिस्वरत्वं चेत्यसुन् पूर्वपदप्रकृतिस्वरत्वं च । सकारपकारयोः स्थानविपर्ययः । अतिशयेन देवप्सरा देवप्सरस्तमः । जुह्वानः । जुहोतेर्व्यत्ययेन शानच् । अभ्यस्तानामादिरित्याद्युदात्तत्वम् । आसनि । पद्दन्नित्यादिनास्यशब्दस्यासन्नादेशः ॥ १ ॥</description>
    </item>
    
    <item>
      <title>०७६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/076/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/076/</guid>
      <description>०१ अग्निः। गोतमो राहूगणः। त्रिष्टुप्।
का त॒ उपे॑ति॒र्मन॑सो॒ वरा॑य॒ भुव॑दग्ने॒ शन्त॑मा॒ का म॑नी॒षा ।
को वा॑ य॒ज्ञैः परि॒ दक्षं॑ त आप॒ केन॑ वा ते॒ मन॑सा दाशेम ॥
का । ते॒ । उप॑ऽइतिः । मन॑सः । वरा॑य । भुव॑त् । अ॒ग्ने॒ । शम्ऽत॑मा । का । म॒नी॒षा ।
कः । वा॒ । य॒ज्ञैः । परि॑ । दक्ष॑म् । ते॒ । आ॒प॒ । केन॑ । वा॒ । ते॒ । मन॑सा । दा॒शे॒म॒ ॥</description>
    </item>
    
    <item>
      <title>०७७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/077/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/077/</guid>
      <description>०१ अग्निः। गोतमो राहूगणः। त्रिष्टुप्।
क॒था दा॑शेमा॒ग्नये॒ कास्मै॑ दे॒वजु॑ष्टोच्यते भा॒मिने॒ गीः ।
यो मर्त्ये॑ष्व॒मृत॑ ऋ॒तावा॒ होता॒ यजि॑ष्ठ॒ इत्कृ॒णोति॑ दे॒वान् ॥
क॒था । दा॒शे॒म॒ । अ॒ग्नये॑ । का । अ॒स्मै॒ । दे॒वऽजु॑ष्टा । उ॒च्य॒ते॒ । भा॒मिने॑ । गीः ।
यः । मर्त्ये॑षु । अ॒मृतः॑ । ऋ॒तऽवा॑ । होता॑ । यजि॑ष्ठः । इत् । कृ॒णोति॑ । दे॒वान् ॥
कथेति पंचर्चं चतुर्थं सूक्तं त्रैष्टुभं गोतमस्यार्षमाग्नेयम् । अनुक्रान्तं च । कथेति ॥ प्रातरनुवाकाश्विनशस्त्रयोः पूर्वसूक्तेन सहोक्तः सूक्तविनियोगः ॥अस्मा अग्नये कथा दाशेम । कथं हवींषि ददाम । अग्नेरनुरूपं यज्ञं कर्तुमशक्ता वयमित्यर्थः । अथवास्मैभामिने तेजस्विनेऽग्नये देवजुष्टा सर्वैर्देवैः सेवितव्या गीर्वाक् स्तुतिरपि का कीदृश्युच्यते । तादृशीं स्तुतिमपि कर्तुं न शक्ता इत्यर्थः । अमृतो मरणरहित ऋतावा ऋतवान् सत्यवान्यज्ञवान् वा होता देवानामाह्वाता होमनिष्पादको वा यजिष्ठोऽतिशयेन यष्वा एवंभूतो योऽग्निर्मत्येषु मरणधर्मस्वस्मासु वर्तमानः सन्देवानित्कृणोति हविर्भिर्युक्तान्करोत्येव । तादृशायाग्नये कथा दाशेमेति पूर्वेणान्वयः ॥ कथा । था हेतौ च च्छन्दसीति थाप्रत्ययः । भामिने । भा दीप्तौ । अर्तिस्तुस्वित्यादिना मन्प्रत्ययः । ततो मत्वर्थीय इनिः । ऋतावा । छन्दसीवनिपाविति मत्वर्थीयो वनिप् । अन्येषामपि दृश्यत इति दीर्घत्वं ॥ १ ॥</description>
    </item>
    
    <item>
      <title>०७८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/078/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/078/</guid>
      <description>०१ अग्निः। गोतमो राहूगणः। गायत्री।
अ॒भि त्वा॒ गोत॑मा गि॒रा जात॑वेदो॒ विच॑र्षणे ।
द्यु॒म्नैर॒भि प्र णो॑नुमः ॥
अ॒भि । त्वा॒ । गोत॑माः । गि॒रा । जात॑ऽवेदः । विऽच॑र्षणे ।
द्यु॒म्नैः । अ॒भि । प्र । नो॒नु॒मः॒ ॥
अभि त्वेति पंचर्चं पंचमं सूक्तं गोतमस्यार्षमाग्नेयं गायत्रम् । तथा चानुक्रान्तम् । अभि त्वा गायत्रं त्विति ॥ विनियोगो लैङ्गिकः ॥हे जातवेदो जातानां वेदितर्विचर्षणे विशेषेण सर्वस्य द्रष्टः एवंभूताग्ने त्वा त्वां गोतमा अस्य सूक्तस्य द्रष्टा गोतम ऋषिः । ऋषेरेकत्वेऽपि पूजार्थं बहुवचनम् । गिरा स्तोत्रलक्षणया वाचाभ्याभिमुख्येनास्तौदिति शेषः । तद्वद्वयमपि त्वां द्युम्नैस्त्वदीयगुणप्रकाशकैर्मन्त्रैरभि प्रणोनुमः । अभिमुख्येन पुनःपुनः स्तुमः ॥ नोनुमः । णु स्तुतौ । अस्माद्यङ् लुगन्ताल्लट् । उपसर्गादसमासेऽपीति णत्वं ॥ १ ॥</description>
    </item>
    
    <item>
      <title>०७९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/079/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/079/</guid>
      <description>०१ अग्निरग्निर्मध्यमो वा। गोतमो राहूगणः। त्रिष्टुप्।
हिर॑ण्यकेशो॒ रज॑सो विसा॒रेऽहि॒र्धुनि॒र्वात॑ इव॒ ध्रजी॑मान् ।
शुचि॑भ्राजा उ॒षसो॒ नवे॑दा॒ यश॑स्वतीरप॒स्युवो॒ न स॒त्याः ॥
हिर॑ण्यऽकेशः । रज॑सः । वि॒ऽसा॒रे । अहिः॑ । धुनिः॑ । वातः॑ऽइव । ध्रजी॑मान् ।
शुचि॑ऽभ्राजाः । उ॒षसः॑ । नवे॑दाः । यश॑स्वतीः । अ॒प॒स्युवः॑ । न । स॒त्याः ॥
हिरण्यकेश इति द्वादशर्चं षष्ठं सूक्तम् । रहूगणपुत्रस्य गोतमस्यार्षम् । अत्रानुक्रम्यते । हिरण्यकेशो द्वादशाद्यौ तृचौ त्रैष्टुभौष्णिहौ पूर्वेऽग्नये वा मध्यमायेति । पूर्वत्र गायत्रं त्वित्युक्तद्वादिदमपि गायत्रं सूक्तम् । एतावांस्तु विशेषः । आद्यस्तृचस्त्रैष्टुभः । द्वितीयस्त्वौष्णिहः । प्रथमतृचस्य मध्यमस्थानो वैद्युतोऽग्निः शुद्धाग्निर्वा देवता । शिष्टा नवर्चः केवलाग्नि देवताकाः ॥ प्रातरनुवाकस्याग्नेये क्रतौ त्रैष्टुभे छन्दस्याश्विनशस्त्रे चाद्यस्तृचः । सूत्रितं च । हिरण्यकेश इति शिस्रोऽपश्यमस्य महत इति सूक्ते (आ ४-१३) इति ॥ कारीर्यामग्नेर्धामच्छदो हिरण्यकेश इति द्वे ऋचौ याज्यानुवाक्ये । सूत्रितं च । हिरण्यकेशो रजसो विसार इति द्वे त्वं त्या चिदच्युता धामन्ते विश्वं भुवनमधि श्रितमिति वा । अ २-१३ । इति ॥हिरण्यकेशो हितरमणीयाः केशस्थानीया ज्वाला यस्य स तथोक्तः सुवर्णवद्रोचमानज्वालो वा अहिरागत्य हन्ता मेघानां धुनिस्तेषां कंपयिता वात इव वायुरिव ध्रजीमान् शीघ्रगतियुक्तः एवंभूतो वैद्युतोऽग्नी रजस उदकस्य विसारे विसरणे मेघान्निर्गमने निमित्तभूते सति शुचिभ्राजाः शोभनदीप्तिः सन् मेघाज्जलानि निर्गमयितुं जानाति । उषस उषोदेवता नवेदाः । न विदन्ति इति नवेदाः । मेघादुदकस्य निःसारणमग्निरेव जानाति उषसस्तु न जानन्तीत्यर्थः । अज्ञाने दृष्टान्तः । यशस्वतीरन्न युक्ता अन्नवत्योऽपस्युवोऽपः कर्मात्मन इच्छन्त्य सत्या अवितथारंभा न । एवंभूताः प्रजा इव । अत्रोषसामज्ञानेनाग्निः प्रशस्यते न तु ता निन्द्यन्ते । न हि निन्दा निन्द्यं निन्दितुं अपि तु स्तुत्यं स्तोतुमिति न्यायात् ॥ ध्रजीमान् । ध्रज गतौ । इन्सर्वधातुभ्य इति भाव इन्प्रत्ययः । ततो मतुप् । तस्य पित्त्वा दनुदात्तत्व इनो नित्त्वात्प्रातिपदिकस्याद्युदात्तत्वम् । नवेदाः । नञ्पूर्वाद्वेत्तेः पचाद्यच् । नभ्राण्नपादित्यादिना नञः प्रकृतिभावः । अपस्युवः । अपस्शब्दात्सुप आत्मनः क्यच् । क्याच्छन्दसीत्युप्रत्ययः । तन्वादीनां छन्दसि बहुलमुपसङ्ख्यानम् । पा ६-४-७७-१ । इत्युवङ् ॥ १ ॥</description>
    </item>
    
    <item>
      <title>०८०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/080/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/080/</guid>
      <description>०१ इन्द्रः। गोतमो राहूगणः। पङ्क्तिः।
इ॒त्था हि सोम॒ इन्मदे॑ ब्र॒ह्मा च॒कार॒ वर्ध॑नम् ।
शवि॑ष्ठ वज्रि॒न्नोज॑सा पृथि॒व्या निः श॑शा॒ अहि॒मर्च॒न्ननु॑ स्व॒राज्य॑म् ॥
इ॒त्था । हि । सोमे॑ । इत् । मदे॑ । ब्र॒ह्मा । च॒कार॑ । वर्ध॑नम् ।
शवि॑ष्ठ । व॒ज्रि॒न् । ओज॑सा । पृ॒थि॒व्याः । निः । श॒शाः॒ । अहि॑म् । अर्च॑न् । अनु॑ । स्व॒ऽराज्य॑म् ॥
हे शविष्ठातिशयेन बलवन् वज्रिन्वज्रवन्शिन्द्र इत्था हि इत्थमेव अनेन शास्त्रोक्तप्रकारेणैव मदे मदकरे हर्षकरे सोमे त्वया पीते सति ब्रह्मा ब्राह्मणः स्तोता वर्धनं तव वृद्धिकरं स्तोत्रं चकार । अनेन सूक्तेन कृतवान् । इदित्येतत्पादपूरणं अतस्त्वमोजसा बलेन पृथिव्याः सकाशादहिमागत्य हन्तारं वृत्रं निः शशाः । निःशेषेणाशाः । मा बाधस्वेति शासनं कृत्वा पृथिव्याः सकाशान्निरगमय इत्यर्थः । किङ्कुर्वन् । स्वराज्यं स्वस्य राज्यं राजत्वमन्वनुलक्ष्यार्चन् पूजयन् । स्वस्य स्वामित्वं प्रकटयन्नित्यर्थः ॥ शशाः । शासु अनुशिष्टौ । लङि लुकि प्राप्ते बहुलं छन्दसीति शपः श्लुः । स्वराज्यं राज्ञो भावः कर्म वा राज्यम् । पत्यन्तपुरोहितादिभ्यो यक् (पा ५-१-१२८) इति यक् । तत्र हि राजास इति पठ्यते । स्वस्य राज्यं स्वराज्यम् । अकर्मधारये राज्यम् (पा ६-२-१३०) इत्युत्तरपदाद्युदात्तत्वं ॥ १ ॥</description>
    </item>
    
    <item>
      <title>०८१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/081/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/081/</guid>
      <description>०१ इन्द्रः। गोतमो राहूगणः। पङ्क्तिः।
इन्द्रो॒ मदा॑य वावृधे॒ शव॑से वृत्र॒हा नृभिः॑ ।
तमिन्म॒हत्स्वा॒जिषू॒तेमर्भे॑ हवामहे॒ स वाजे॑षु॒ प्र नो॑ऽविषत् ॥
इन्द्रः॑ । मदा॑य । व॒वृ॒धे॒ । शव॑से । वृ॒त्र॒ऽहा । नृऽभिः॑ ।
तम् । इत् । म॒हत्ऽसु॑ । आ॒जिषु॑ । उ॒त । ई॒म् । अर्भे॑ । ह॒वा॒म॒हे॒ । सः । वाजे॑षु । प्र । नः॒ । अ॒वि॒ष॒त् ॥
प्रथमे मंडले त्रयोदशानुवाके सप्त सूक्तानि व्याकृतानि । इन्द्रो मदायेति नवर्चमष्टमं सूक्तम् । अत्रानुक्रम्यते । इन्द्रो नवेति । ऋषिश्चान्यस्मादृषेः (अनु । १२-२) इति परिभाषया रहूगणपुत्रस्य गोतमस्यानुवृत्तेरस्य सूक्तस्य स ऋषिः । पूर्वसूक्ते पाङ्क्तं हीत्युक्तत्वात्तुह्यादिपरिभाषयेदमुत्तरं च सूक्तं पाङ्क्तम् । अनादेशपरिभाषयेन्द्रो देवता ॥ पृष्ठ्यस्य पंचमेऽहनि निष्केवल्यशस्त्र इदं सूक्तम् । सूत्रितं च । प्रेदं ब्रह्मेन्द्रो मदाय सत्रा मदास इति निष्केवल्यम् (आ ७-१२) इति ॥ आरंभणीये चातुर्विंशिकेऽहनि माध्यन्दिने सवने ब्राह्मणाच्छंसिनः शस्त्र इन्द्रो मदायेत्याद्यस्तृचो वैकल्पिकः स्तोत्रियः । होत्रकाणामिति खंडे सूत्रितम् । इन्द्रो मदाय वावृधे मदे मदे हि नो ददिः (आ ७-४) इति ॥ महाव्रते निष्केवल्य उत्तरपक्ष इन्द्रो मदायेत्येका शंसनीया । तथैव पंचमारण्यके सूत्रितम् । इन्द्रो मदाय वावृध इति पङ्क्तिः सूददोहाः । ऐ आ ५-२-२ । इति ॥वृत्रहा वृत्रस्यावरकस्य वृष्टिनिरोधकस्य मेघस्यासुरस्य वा हन्ता । यद्वा । अवरकाणां शत्रूणां हन्तेन्द्रो मदाय हर्षार्थं शवसे । बलनामैतत् । बलार्थं च नृभिर्यज्ञस्य नेतृभिर्ऋत्विग्भिर्ववृधे । स्तोत्रशस्त्ररूपाभिः स्तुतिभिः प्रवर्धितो बभूव । स्तुत्या हि देवता प्राप्तबला सती प्रवर्धते । तमित्तमेवेन्द्रं महत्सु प्रभूतेष्वाजिषु सङ्ग्रामेषु हवामहे । अस्माकं रक्षणायाह्वयामहे । उतापि चेमेनमर्भेऽल्पे सङ्ग्रामे हवामहे । अस्माभिराहूतः स चेन्द्रो वाजेषु सङ्ग्रामेषु नोऽस्मान् प्राविषत् । प्रावतु । प्रकर्षेण रक्षतु ॥ ववृधे । वृधेः कर्मणि लिट् । संहितायामभ्यासस्यान्येषामपि दृश्यत इति दीर्घत्वम् । तुजादित्वे हि तूतुजान इतिवत्पदकाले दीर्घः श्रूयेत । नृभिः । सावेकाच इति प्राप्तस्य विभक्त्युदात्तत्वस्य नृ चान्यतरस्यामिति प्रतिषेधः । हवामहे । ह्वयतेर्लट ह्व इत्यनुवृत्तौ बहुलं छन्दसीति संप्रसारणम् । शपि गुणावादेशौ । अविषत् । अव रक्षणे । लेट्यडागमः । इतश्च लोप इतीकारलोपः । सिब्बहुलं लेटेति सिप् । तस्यार्धधातुकत्वाद्वलादिलक्षण िइट् ॥ १ ॥</description>
    </item>
    
    <item>
      <title>०८२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/082/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/082/</guid>
      <description>०१ इन्द्रः। गोतमो राहूगणः। पङ्क्तिः।
उपो॒ षु शृ॑णु॒ही गिरो॒ मघ॑व॒न्मात॑था इव ।
य॒दा नः॑ सू॒नृता॑वतः॒ कर॒ आद॒र्थया॑स॒ इद्योजा॒ न्वि॑न्द्र ते॒ हरी॑ ॥
उपो॒ इति॑ । सु । शृ॒णु॒हि । गिरः॑ । मघ॑ऽवन् । मा । अत॑थाःऽइव ।
य॒दा । नः॒ । सू॒नृता॑ऽवतः । करः॑ । आत् । अ॒र्थया॑से । इत् । योज॑ । नु । इ॒न्द्र॒ । ते॒ । हरी॒ इति॑ ॥
उपो ष्विति षड्बचं नवमं सूक्तं गोतमस्यार्षमैन्द्रम् । अन्त्या जगती । आद्याः पङ्क्तयः । अनुक्रान्तं च । उपोषु षट् जगत्यन्तमिति ॥ सूक्तविनियोगो लैङ्गिकः ॥ षोडशिशस्त्र आद्या सुसन्दृशमित्यादिके द्वे ऋचौ च विनियुज्यते । अथ षोडशीति खंडे सूत्रितम् । उपो षु शृणुही गिरः सुसन्दृशं त्वा वयं मघवन्नित्येका द्वे च पङ्क्ती । (आ । ६-२) इतिहे मघवन् धनवन्निन्द्र गिरोऽस्मदीयाः स्तुतीरुपो उपैव सु शृणुहि । उपगत्य सम्यक् शृणु । अतथा इव पूर्वं यथाविधस्त्वं तद्विपरीतो मा भूः । अस्मासु पूर्वं यथानुग्रहबुद्धियुक्तस्तथाविध एव भवेत्यर्थः । अपि च नोऽस्मान् सूनृतावतः । प्रियसत्यात्मिका वाक् सूनृता । तया स्तुतिरूपया वाचा युक्तान्यदा करः करोषि आदनन्तरं त्वमप्यर्थयास इत् । अर्थयस एव । याचयस एव । न तूदास्से । अस्माभिः प्रयुक्ताः स्तुतीस्त्वमपि स्वीकरोषीत्यर्थः । अतो हे इन्द्र ते हरी त्वदीयावश्वौनु क्षिप्रं योज । रथे योजय ॥ शृणुहि । उतश्च प्रत्ययाच्छन्दसि वा वचनमिति वचनादुतश्च प्रत्ययादिति हेर्लुगभावः । अतथा इव । तथेवाचरति तथाति । सर्वप्रातिपदिकेभ्य इत्येके । का ३-१-११-२ । इति क्विप् । तथातेरप्रत्ययः । न तथा इव अतथा इव । अव्ययपूर्वपदप्रकृतिस्वरत्वम् । करः । डुकृञ् करणे । लुङि कृमृदृरुहिभ्यश्छन्दसीति च्लेरङादेशः । नन्वङः सति शिष्टत्वात् चित्स्वरेणान्तोदात्तेन भवितव्यम् । तर्हि लङिव्यत्ययेन शप् । ननु डुकृञ् करण इति भूवादौ पठ्यते । अतो व्यत्ययः कस्मात् क्रियत इति चेत् नैवम् । यस्मादस्य धातोस्तत्र पाठोऽनार्षः । तथा हि । कः करत्करतीत्यत्र यदाहतुर्न्यासकारहरदत्तौ व्यत्ययेन शबिति तस्मादस्य धातोर्भूवादौ पाठो नास्तीति गम्यते । किंच यद्ययं पठ्येत करदित्येवमादिरूपसिद्ध्यर्थं कृमृदृरुहिभ्यश्छन्दसीति करोतेरङ् विधानमनर्थकं स्यात् । अस्माल्लङि शप्यस्य रूपस्य सिद्धिः । लङ् लुङोरर्थभेदाल्लुङ्येतद्रूपसिद्धये कर्तव्यमङ्विधानमिति चेन्न । छन्दसि लुङ् लङ् लिट इति लुङादीनामेकत्र विधानेनार्थभेदाभावादित्यनेन प्रकारेणास्माभिर्धातुवृत्तावयं धातुर्निराकृतः । अतो व्यत्ययेनेति सिद्धम् । अर्थयासे । अर्थ याज्ञायाम् । चुरादिरात्मनेपदी । लेट्याडागमः । योज । युजिर् योगे । ण्यन्ताल्लोट छन्दस्युभयथेति शप अर्धधातुकत्वाण्णेरनिटीति णिलोपः । द्व्यचोऽतस्तिङ इति संहितायां दीर्घत्वं ॥ १ ॥</description>
    </item>
    
    <item>
      <title>०८३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/083/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/083/</guid>
      <description>०१ इन्द्रः। गोतमो राहूगणः। जगती।
अश्वा॑वति प्रथ॒मो गोषु॑ गच्छति सुप्रा॒वीरि॑न्द्र॒ मर्त्य॒स्तवो॒तिभिः॑ ।
तमित्पृ॑णक्षि॒ वसु॑ना॒ भवी॑यसा॒ सिन्धु॒मापो॒ यथा॒भितो॒ विचे॑तसः ॥
अश्व॑ऽवति । प्र॒थ॒मः । गोषु॑ । ग॒च्छ॒ति॒ । सु॒प्र॒ऽअ॒वीः । इ॒न्द्र॒ । मर्त्यः॑ । तव॑ । ऊ॒तिऽभिः॑ ।
तम् । इत् । पृ॒ण॒क्षि॒ । वसु॑ना । भवी॑यसा । सिन्धु॑म् । आपः॑ । यथा॑ । अ॒भितः॑ । विऽचे॑तसः ॥
अश्वावतीति षडृचं दशमं सूक्तं गोतमस्यार्षमैन्द्रं जागतम् । तथा चानुक्रान्तम् । अश्वावति जागतमिति । अतिरात्रे तृतियो पर्याये ब्राह्मणाच्छंसिशस्त्र इदं सूक्तम् । सूत्रितं च । अश्वावति प्रोग्रां पीतिं वृष्ण इयर्मि सत्यामिति याज्या (आ ६-४) इति ॥हे इन्द्र यो मर्त्यो मनुष्यस्तवोतिभिस्त्वदीयै रक्षणैः सुप्रावीः सुष्ठु प्ररक्षितो भवति स मर्त्योऽश्वावति बहुभिरश्वैर्युक्ते गृहे वर्तमानो गोषु प्राप्तव्येषु प्रथमो गच्छति । सर्वेभ्यो यजमानेभ्यः पूर्वमेव गोमान् भवतीत्यर्थः । त्वं तमित् तमेव पुरुषं भवीयसा बहुतरेण भवितृतमेन वा शतसहस्रादिसङ्ख्यायुक्तेन वसुना धनेन पृणक्षि । संपृक्तं संपूर्ण करोषि । तत्र दृष्टान्तः । विचेतसो विशिष्टज्ञानहेतुभूता आपो यथाभितः सर्वासु दिक्षु सिन्धुं समुद्रं पूरयन्ति तद्वत् ॥ अश्वावति । मन्त्रे सोमाश्वेति मतौ दीर्घत्वम् । सुप्रावीः । अवितृस्तृतन्त्रिभ्य ईः (उ ३-१५८) इत्यवतेरीकारप्रत्ययः । ऊतिभिः । ऊतियूतीत्यादिना क्तिन उदात्तत्वम् । पृणक्षि । पृची संपर्के । रौधादिकः । भवीयसा । बहुशब्दादीयसुनि बहोर्लॊपो भू च बहोरिति बहुशब्दस्य भूभाव ईयसुन ईकारलोपश्च । अत्र तु च्छान्दसत्वादीकारलोपो न क्रियते भूभावश्च क्रियते । अथवा भवितृशब्दात्तुश्छन्दसीतीयसुन् । तुरिष्ठेमेयःस्विति तृलोपः ॥ १ ॥</description>
    </item>
    
    <item>
      <title>०८४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/084/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/084/</guid>
      <description>०१ इन्द्रः। गोतमो राहूगणः। अनुष्टुप्।
असा॑वि॒ सोम॑ इन्द्र ते॒ शवि॑ष्ठ धृष्ण॒वा ग॑हि ।
आ त्वा॑ पृणक्त्विन्द्रि॒यं रजः॒ सूर्यो॒ न र॒श्मिभिः॑ ॥
असा॑वि । सोमः॑ । इ॒न्द्र॒ । ते॒ । शवि॑ष्ठ । धृ॒ष्णो॒ इति॑ । आ । ग॒हि॒ ।
आ । त्वा॒ । पृ॒ण॒क्तु॒ । इ॒न्द्रि॒यम् । रजः॑ । सू॒र्यः॑ । न । र॒श्मिऽभिः॑ ॥
असावीति विंशत्यृचमेकादशं सूक्तम् । अत्रानुक्रम्यते । असावि विंशतिः षळनुष्टुभ औष्णिहपाङ्क्तगायत्रत्रैष्टुभास्तृचाः प्रगाथ इति । आदितः षडनुष्टुभः सप्तम्याद्यास्तिस्र उष्णिहः । दशम्याद्यास्तिस्रः पङ्क्तयः । त्रयोदश्याद्यास्तिस्रो गायत्र्यः । षोडशाद्यास्तिस्रस्त्रिष्टुभः । एकोनविंशी बृहती विंशी सतोबृहती । अनुवर्तनाद्गोतम ऋषिः । अनादेशपरिभाषयेन्द्रो देवता ॥ सूक्तविनियोगो लिङ्गादवगन्तव्यः ॥ अविहृतषोडशिशस्त्र आद्यौ तृचौ स्तोत्रियानुरूपौ । सूत्रितं च । अथ षोडश्यसावि सोम इन्द्र त इति स्तोत्रि यानुरूपौ (आ ६-२) इति ॥ आभिप्लविकेषूक्थ्येषु तृतीयसवनेऽच्छावाकस्येमावेव तृचौवैकल्पिकौ स्तोत्रियानुरूपौ । एह्यू ष्विति खंडे सूत्रितम् । असावि सोम इन्द्र त इममिन्द्र सुतं पिब (आ ७-८) इति ॥हे इन्द्र ते त्वदर्थं सोम असावि । अभिषुतोऽभूत् । हे शविष्ठातिशयेन बलवन् अत एव धृष्णो शत्रूणआं धर्षयितरिन्द्र आ गहि । देवयजनदेशमागच्छ । आगतं त्वामिन्द्रियं सोमपानेनोत्पन्नं प्रभूतं सामर्थ्यमा पृणक्तु आपूरयतु । रजोऽन्तरिक्षं रश्मिभिः किरणैः सूर्ये न । यथा सूर्यः पूरयति तद्वत् ॥ शविष्ठ । शवस्विञ्शब्दादिष्ठनि विन्मतोर्लुक् । टीरिति टलोपः । पादादित्वान्निघताभावः । गहि गमेर्लोट बहुलं छन्दसीति शपो लुक् । अनुदात्तोपदेशेत्यादिनानुनासिकलोपः । तस्यासिद्धवदत्रा भादित्यसिद्धवत्त्वाद्धेर्लुगभावः ॥ १ ॥</description>
    </item>
    
    <item>
      <title>०८५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/085/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/085/</guid>
      <description>०१ मरुतः। गोतमो राहूगणः। जगती।
प्र ये शुम्भ॑न्ते॒ जन॑यो॒ न सप्त॑यो॒ याम॑न्रु॒द्रस्य॑ सू॒नवः॑ सु॒दंस॑सः ।
रोद॑सी॒ हि म॒रुत॑श्चक्रि॒रे वृ॒धे मद॑न्ति वी॒रा वि॒दथे॑षु॒ घृष्व॑यः ॥
प्र । ये । शुम्भ॑न्ते । जन॑यः । न । सप्त॑यः । याम॑न् । रु॒द्रस्य॑ । सू॒नवः॑ । सु॒ऽदंस॑सः ।
रोद॑सी॒ इति॑ । हि । म॒रुतः॑ । च॒क्रि॒रे । वृ॒धे । मद॑न्ति । वी॒राः । वि॒दथे॑षु । घृष्व॑यः ॥
चतुर्दशेऽनुवाके नव सूक्तानि । तत्र प्र य इति द्वादशर्चं प्रथमं सूक्तं गोतमस्यार्षम् । पंचमीद्वादश्यौ त्रिष्टुभौ । शिष्टा जगत्यः । मरुतो देवता । तथा चानुक्रान्तम् । प्र ये द्वादश मारुतं ह पंचम्यन्त्ये त्रिष्टुभाविति । हशब्दप्रयोगादिदमादीनि चत्वारि सूक्तानि मरुद्देवत्यानि ॥ अभिप्लवषडहस्य चतुर्थेऽहन्याग्निमारुत एतत्सूक्तं मारुतनिविद्धानीयम् । सूत्रितं च । प्र ये शुंभन्ते जनस्य गोपा इत्याग्निमारुतं ॥ आ ७-७ । इति ॥हे मरुतो यामन् यामनि गमने निमित्तभूते सति प्र शुंभन्ते प्रकर्षेण स्वकीयान्यङ्गान्यलङ्कुर्वन्ति जनयो न जाया इव । यथा योषितः स्वकीयान्यङ्गान्यलङ्कुर्वन्ति तद्वत् । कीदृशा मरुतः । सप्तयः सपर्णशीलाः रुद्रस्य सूनवः । रोदयति सर्वमन्तकाल इति रुद्रः परमेश्वरः । तस्य पुत्राः । सुदंससः । शोभनकर्माणः । एतदेवोपपादयति । हि यस्मान्मरुतो रोदसी द्यावापृथिव्यौ वृधे वृष्टिप्रदानादिना वर्धनाय चक्रिरे कृतवन्तः । अतः सुदंसस इत्यर्थः । वीरा विशेषेण शत्रुक्षेपणशीलाः घृष्वयो घर्षणशीलाः । महीरुहशिलोच्चयादेर्भंजका इत्यर्थः एवंभूतास्ते मरुतो विदथेषु । विदन्त्येषु यष्वव्यतया देवानिति विदथा यज्ञाः । तेषु मदन्ति । सोमपानेन हृष्यन्ति ॥ शुंभन्ते । शुभ शुन्भ दीप्तौ । भौवादिकः । जनयः । जायन्त आस्वपत्यानीति जनयो जायाः । इन्सर्वधातुभ्य इतीन्प्रत्ययः । यामन् । या प्रापणे । कृत्यल्युटो बहुलमिति बहुलवचनादातो मनिन्निति भावे मनिन् । सुपां सुलुगिति सप्तम्या लुक् । सुदंससः । दंस इति कर्मनाम । शोभनं दंसो येषाम् । सोर्मनसी अलोमोषसी इत्युत्तरपदाद्युदात्तत्वम् । चक्रिरे । हि चेति निघातप्रतिषेधः । वृधे । वृधु वृद्धौ । संपदादिलक्षणो भावे क्विप् । सावेकाच इति विभक्तेरुदात्तत्वम् । मदन्ति । मदी हर्षे । श्यनि प्राप्ते व्यत्ययेन शप् । पादादित्वान्निघाताभावः । विदथेषु विद ज्ञाने रुविदिभ्यां किदित्यथ प्रत्ययः । घृष्वयः । घृषुसङ्घर्षे । कृविघृष्वीत्यादिना विन्प्रत्ययान्तो निपात्यते ॥ १ ॥</description>
    </item>
    
    <item>
      <title>०८६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/086/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/086/</guid>
      <description>०१ मरुतः। गोतमो राहूगणः। गायत्री।
मरु॑तो॒ यस्य॒ हि क्षये॑ पा॒था दि॒वो वि॑महसः ।
स सु॑गो॒पात॑मो॒ जनः॑ ॥
मरु॑तः । यस्य॑ । हि । क्षये॑ । पा॒थ । दि॒वः । वि॒ऽम॒ह॒सः॒ ।
सः । सु॒ऽगो॒पात॑मः । जनः॑ ॥
मरुतो यस्येति दशर्चं द्वितीयं सूक्तं गोतमस्यार्षं गायत्रं मरुद्देवताकम् । अनुक्रम्यते च । मरुतो दश गायत्रमिति ॥ व्यूळ्हे तृतीये छन्दोम आग्निमारुते शस्त्र एतत्सूक्तम् । तृतीयस्यागन्म महेति खंडे सूत्रितम् । मरुतो यस्य हि प्राग्नये वाचमित्याग्निमारुतम् (आ ८-११) इति ॥ ऐन्द्रामारुत्यां प्रधानस्य हविषो मरुतो यस्येत्येषानुवाक्या । सूत्रितं च । ऐन्द्रामारुतीं भेदकामा मरुतो यस्य हि क्षये (आ २-११) इति ॥ एषैव वरुणप्रघासेषु मारुता आमिक्षाया अनुवाक्या । सूत्रितं च । मरुतो यस्य हि क्षयेऽरा इवेदचरमा अहेव । आ । २-१७ । इति ॥ तथा प्रातःसवने पोतुरेषा प्रस्थितयाज्या । सूत्रितं च । मरुतो यस्यहि क्षयेऽग्ने पत्नीरिहा वह (आ ५-५) इति ॥हे विमहसो विशिष्टप्रकाशा मरुतो दिवोऽन्तरिक्षलोकादागत्य यस्य हि यस्य खलु यजमानस्य क्षये यज्ञ गृहे पाथ सोमं पिबथ स जनो जातो यजमानः सुगोपातमः शोभनैः पालकैरत्यन्तं युक्तो भवति ॥ पाथ । पा पाने । लट बहुलं छन्दसीति शपो लुक् । यद्वृत्तयोगादनिघातः । विमहसः । विशिष्टं महस्तेजो येषां ते तथोक्ताः । सुगोपातमः । शोभनो गोपा रक्षको यस्य स सुगोपाः सुगोपातमः । तमपः पित्वादनुदात्तत्वे सहि बहुव्रीहौ नञ्सुभ्यामित्युत्तरपदान्तोदात्तत्वमेव शिष्यते ॥ १ ॥</description>
    </item>
    
    <item>
      <title>०८७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/087/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/087/</guid>
      <description>०१ मरुतः। गोतमो राहूगणः। जगती।
प्रत्व॑क्षसः॒ प्रत॑वसो विर॒प्शिनोऽना॑नता॒ अवि॑थुरा ऋजी॒षिणः॑ ।
जुष्ट॑तमासो॒ नृत॑मासो अ॒ञ्जिभि॒र्व्या॑नज्रे॒ के चि॑दु॒स्रा इ॑व॒ स्तृभिः॑ ॥
प्रऽत्व॑क्षसः । प्रऽत॑वसः । वि॒ऽर॒प्शिनः॑ । अना॑नताः । अवि॑थुराः । ऋ॒जी॒षिणः॑ ।
जुष्ट॑ऽतमासः । नृऽत॑मासः । अ॒ञ्जिऽभिः॑ । वि । आ॒न॒ज्रे॒ । के । चि॒त् । उ॒स्राःऽइ॑व । स्तृभिः॑ ॥
प्रत्वक्षस इति षडृचं तृतीयं सूक्तं गोतमस्यार्षं जागतं मारुतम् । तथा चानुक्रान्तम् । प्रत्वक्षसः षड्जागतमिति ॥ अग्निष्टोम आग्निमारुतशस्त्र इदं सूक्तं मारुतनिविद्धानम् । अथ यथेतमिति खंडे सूत्रितम् । प्रत्वक्षसः प्रतवसो यज्ञा यज्ञा वो अग्नये । आ ५ । २० । इति ॥प्रत्वक्षसः शत्रूणां प्रकर्षेण तनूकर्तारः । शत्रुघातिन इत्यर्थः । यतः प्रतवतः प्रकष्टबलोपेता अत एव विरप्शिनो विविधेन जयघोषेणोपेताः । यद्वा । महन्नामैनत् । महान्तो हि विविधैः शब्दैः प्रशस्यन्ते । अत एवानानता आनतिरहिताः । सर्वोत्कृष्टा इत्यर्थः । अविथुरा अवियुक्ताः । सप्तगणरूपेण सङ्घीभूता इत्यर्थः । ऋजीषिणः । तृतीयसवने ऋजीषस्याभिषवात् तत्र च मरुतः स्तूयन्त इति तेषामृजीषित्वम् । यद्वा । ऋजीषिणः प्रार्जयितारो रसानाम् । जुष्टतमासोऽतिशयेन यष्टृभिः सेविताः नृतमासोऽतिशयेन मेघादेर्नेतारः एवंभूता मरुतः स्तृभिः स्वशरीरस्याच्छादकैरंजिभी रूपाभिव्यंजकैराभरणैर्व्यानज्रे । नभसि व्यक्ता दृश्यन्ते । तत्र दृष्टान्तः । के चिदुस्रा इव । ये केचन सूर्यरश्मये यथा नभसि दीप्यन्ते तद्वत् ॥ प्रत्वक्षसः । प्रकर्षेण त्वक्षन्ते तनूकुर्वन्तीति प्रत्वक्षसः । तक्षू त्वक्षू तनूकरणे । गतिकारकयोरपि पूर्वपदप्रकृतिस्वरत्वं चेत्यसुन् पूर्वपदप्रकृतिस्वरत्वं च । प्रतवसः । तव इति बलनाम । प्रकृष्टं तवो येषाम् । बहुव्रीहौ पूर्वपदप्रकृतिस्वरत्वम् । विरप्शिनः । रप लप जल्प व्यक्तायां वाचि । विरपणं विरप्यः । औणादिकः शक्प्रत्ययः । तद्वन्तो विरप्शिनः । अनानताः । आनता अवनताः प्रह्वीभूताः । न आनता अनानताः । अव्ययपूर्वपदप्रकृतिस्वरत्वम् । अविथुराः । व्यथ भयचलनयोः । व्यथेः संप्रसारणं धः किच्च (उ १-४०) इत्युरच् प्रत्ययः । अत्र तु बहुलवचनाद्धत्वं न क्रियते । पूर्ववत्समासस्वरौ । जुष्टतमासः । नित्यं मन्त्र इति जुष्टशब्द आद्युदात्तः । तत आतिशायनिकस्य तमपः पित्त्वादनुदात्तत्वे स एव स्वरः शिष्यते । आनज्रे । आन्जू व्यक्तिम्रक्षणकान्तिगतिषु । कर्मणि च्छन्दसि लुङ् लङ् लिट इति वर्तमाने लिट् । अत आदेरित्यभ्यासस्यात्वम् । तस्मान्नुड् द्विहलः (पा ७-४-७१) इति नुट् । व्यत्ययेनोपधालोपः । इरयो रे । स्तृभिः । स्तृञ् आच्छादने । क्विप् । आगमानुशासनस्यानित्यत्वात्तुगभावः ॥ १ ॥</description>
    </item>
    
    <item>
      <title>०८८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/088/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/088/</guid>
      <description>०१ मरुतः। गोतमो राहूगणः। प्रस्तारपङ्क्तिः।
आ वि॒द्युन्म॑द्भिर्मरुतः स्व॒र्कै रथे॑भिर्यात ऋष्टि॒मद्भि॒रश्व॑पर्णैः ।
आ वर्षि॑ष्ठया न इ॒षा वयो॒ न प॑प्तता सुमायाः ॥
आ । वि॒द्युन्म॑त्ऽभिः । म॒रु॒तः॒ । सु॒ऽअ॒र्कैः । रथे॑भिः । या॒त॒ । ऋ॒ष्टि॒मत्ऽभिः॑ । अश्व॑ऽपर्णैः ।
आ । वर्षि॑ष्ठया । नः॒ । इ॒षा । वयः॑ । न । प॒प्त॒त॒ । सु॒ऽमा॒याः॒ ॥
आ विद्युन्मद्भिरिति षडृचं चतुर्थं सूक्तम् । अत्रानुक्रम्यते । आ विद्युन्मद्भिराद्यान्ते प्रस्तारपङ्क्ती पंचमी विराड्रूपेति । पूर्ववदृषिदेवते । आद्या षष्ठी च द्वे प्रस्तारपङ्क्ती । आद्यौ पादौ जागतौ तृतीयचतुर्थौ गायत्रौ यस्याः सा प्रस्तारपङ्क्तिः । सूत्रितं च । प्रस्तारपङ्क्तिः पुरतः । पिं ३-४० इति । अस्यायमर्थः । जागतौ गायत्रौ चेत्यनुवर्तते । यदि पुरतः पुरस्ताद्द्वौ जागतौ पादौ स्यातामन्त्यौ गायत्रौ सा प्रस्तारपङ्क्तिरिति । एतत्त्यदित्येषा पंचमी विराड्रूपा । आदितस्त्रयः पादा एकादशका अन्त्योऽष्टकः सा मीड्रूपेत्युच्यते ॥ विनियोगो लैङ्गिकः ॥हे मरुतः । मितं निर्मितमन्तरिक्षं प्राप्य रुवन्ति शब्दं कुर्वन्तीति मरुतः । यद्वा । अमितं भृशं शब्दकारिणः । अथवा मितं स्वैर्निर्मितं मेघं प्राप्य विद्युदात्मना रोचमानाः । अथवा महत्यन्त्यरिक्षे द्रवन्तीति मरुतः । ये मध्यमस्थाने देवगणाः समाम्नातास्ते सर्वे मरुत आख्यायन्ते । तथा चाहुः । सर्वा स्त्री मध्यमस्थाना पुमान् वायुश्च सर्वगः । गणाश्च सर्वे मरुत इति वृद्धानुशासनमिति । पौराणिकास्त्वाचक्षते । मारीचात्कश्यपात्सप्तगणात्मका एकोनपंचाशत्सख्याका मरुतो जज्ञिर इति । एवंभूता हे मरुतो रथेभिरात्मीयै रथैरा यात अस्मदीयं यज्ञमागच्छत । कीदृशै रथैः । विद्युन्मद्भिः । विद्योतनं विद्युत् । विशिष्टदीप्तियुक्तैः स्वर्कैः स्वर्चनैः शोभनगमनयुक्तैः । यद्वा । शोभनमर्कोऽर्चनं स्तुतिर्येषामस्ति तादृशैः । अथवा शोभनदीप्तियुक्तैः । ऋष्विमद्भिः । ऋष्टयः शक्तिरूपाण्यायुधानि । स्थूणा इत्यन्ये । तद्वद्भिः । अश्वपर्णैः । अश्वानां पतनं गमनं येषामस्ति तादृशैः । यद्वा । रंहणशीला मेघा रथाः । तैः सहान्तरिक्षे वर्षणार्थमागच्छथ । कीदृशैः विद्युन्मद्भिः । विद्युता तडिता तद्वद्भिः स्वर्कैः शोभनगमनैः ऋष्विमद्भिः । अर्षणं गमनम् । तत्स्वभावनीरयुक्तैः । आश्वपणैः । अश्वं व्याप्तं पर्णं पतनं गमनं येषाम् । अन्तरिक्षं व्याप्य वर्तमानैरित्यर्थः । हे सुमायाः । मायेति कर्मणो ज्ञानस्य च नामधेयम् । शोभनकर्माणः शोभनप्रज्ञा वा मरुतो वर्षिष्ठया प्रवृद्दतरयेषास्मभ्यं दातव्येनान्नेन सह नोऽस्मान्प्रति वयो न पक्षिण इव शीघ्रमा पप्तत । आपतत । आगच्छतेत्यर्थः । अत्र निरुक्तम् । अथातो मध्यस्थाना देवगणास्तेषां मरुतः प्रथमागामिनो भवन्ति । मरुतो मितराविणो वा मितरोचिनो वा महद्ब्रवन्तीति वेति । विद्युन्मद्भिर्मरुतः स्वर्कैः स्वंचनैरिति वा स्वर्चनैरितिवा स्वर्चिभिरिति वा रथैरायात ऋष्विमद्भिरश्वपर्णैरश्वपतनैर्वर्षिष्ठेन च नोऽन्नेन वय इवापतत सुमायाः कल्याणकर्माणो वा कल्याण प्रज्ञा वा । नि ११-१३, १४ । इति ॥ विद्युन्मद्भिः । यवादेराकृतिगणत्वेन विद्युच्छब्डस्य यवाद्यन्तर्भावादयवादिभ्य इत्यत्रानुवृत्तेर्झयः (पा ८-२-१०) इति मतुपो वत्वं न प्रवर्तते । ऋष्विमद्भिः । ह्रस्वनुड्भ्यां मतुबिति मतुप उदात्तत्वम् । अश्वपर्णैः । अशू व्याप्तौ । अशिप्रुषीत्यादिना क्वन्प्रत्ययः । बहुव्रीहौ पूर्वपद प्रकृतिस्वरत्वम् । वर्षिष्ठया । वृद्दशब्दादातिशायनिक इष्ठनि प्रियस्थिरेत्यादिना वर्षादेशः । पप्तत । पत्लृगतौ । लुङिलृदित्त्वात् च्लेरङादेशः । पतः पुम् (पा ७-४-१९) इति पुगागमः ॥ १ ॥</description>
    </item>
    
    <item>
      <title>०८९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/089/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/089/</guid>
      <description>०१ विश्वेदेवाः। गोतमो राहूगणः। जगती।
आ नो॑ भ॒द्राः क्रत॑वो यन्तु वि॒श्वतोऽद॑ब्धासो॒ अप॑रीतास उ॒द्भिदः॑ ।
दे॒वा नो॒ यथा॒ सद॒मिद्वृ॒धे अस॒न्नप्रा॑युवो रक्षि॒तारो॑ दि॒वेदि॑वे ॥
आ । नः॒ । भ॒द्राः । क्रत॑वः । य॒न्तु॒ । वि॒श्वतः॑ । अद॑ब्धासः । अप॑रिऽइतासः । उ॒त्ऽभिदः॑ ।
दे॒वाः । नः॒ । यथा॑ । सद॑म् । इत् । वृ॒धे । अस॑न् । अप्र॑ऽआयुवः । र॒क्षि॒तारः॑ । दि॒वेऽदि॑वे ॥
आ नो भद्रा इति दशर्चं पंचमं सूक्तम् । गोतमस्यार्षं वैश्वदेवम् । आदितः पंचर्चः सप्तमी च जगत्यः षष्ठी स्वस्तिन इन्द्रेत्येषा विराट् स्थाना । नवकौ वैराजस्त्तैष्टुभश्च । अनु ९-५ । इत्युक्तलक्षणयोगात् । अष्टम्याद्यास्तिस्रस्त्रिष्टुभः । तथा चानुक्रान्तम् । आ नो दश वैश्वदेवं तु पंचाद्याः सप्तमी च जगत्यः षष्ठी विराट् स्थानेति । अग्निष्टोमे वैश्वदेवशस्त्र उत्तमावर्जमेतत्सूक्तं वैश्वदेवनिविद्धानीयम् । सा तु प्रकृतौ विकृतौ च वैश्वदेवशस्त्रस्य परिधानीया । तथा च सूत्रितम् । आ नो भद्राः क्रतवो यन्तु विश्वत इति नव वैश्वदेवम् (आ ५-१८) इति । अदितिर्द्यौरदितिरन्तरिक्षमिति परिदध्यात्सर्वत्र वैश्वदेवे (आ ५-१८) इति च । ब्राह्मणं च भवति । सदैव पंचजनीयया परिदध्यात् । ऐ ब्रा ३-३१ । इति ॥ महाव्रते निष्केवल्य एतत्सूक्तम् । तथा च पंचमारण्यके सूत्र्यते । आनोभद्रीयं च तस्य स्थाने । ऐ ब्रा । ५-३-२ । इति ॥नोऽस्मान् क्रतवोऽग्निष्वोमादयो महायज्ञा विश्वतः सर्वस्मादपि दिग्भागादा यन्तु । आगच्छन्तु । कीदृशाः क्रतवः । भद्राः समिचीनफलसाधनत्वेन कल्याणा भजनीया वा अदब्धासोसुरैरहिंसिताः अपरीतासः शत्रुभिरपरिगताः । अप्रतिरुद्धा इत्यर्थः । उद्भिदः शत्रूणामुद्भेत्तारः । ईदृशाः क्रतवोऽस्मांस्तथागच्छन्तु । अप्रायुवोऽप्रगच्छन्तः स्वकीयं रक्षितव्यमपरित्यजन्तः अत एव दिवे दिवे प्रतिदिवसं रक्षितारो रक्षां कुर्वन्त एवङ्गुणविशिष्टाः सर्वे देवा नोऽस्माकं सदमित् सदैव वृधे वर्धनायासन् । भवन्तु ॥ अदब्धासः दन्भु दंभॆ । दंभो हिंसा । निष्ठायां यस्य विभाषेतीट् प्रतिषेधः । नञ्समासेऽव्ययपूर्वपदप्रकृतिस्वरत्वम् । अपरीतासः । इण् गतौ । पूर्ववत्कर्मणि निष्ठा । उभयत्राज्जसेरसुक् । वृधे । वृधु वृद्धौ । संपदादिलक्षणो भावे क्विप् । सावेकाच इति विभक्तेरुदात्तत्वम् । असन् । अस भुवि । लेट्यडागमः बहुलं छन्दसीति शपो लुगभावः । तस्याङुत्त्वात् श्नसोरल्लोप इत्यकारलोपाभावः । अप्रायुवः । इण् गतौ । अस्मात्प्रपूर्वाच्छन्दसीण इत्युण्प्रत्ययः । नञ्समासेऽव्ययपूर्वपदप्रकृतिस्वरत्वम् । जसि जसादिषु च्छन्दसि वावचनमिति गुणस्य विकल्पितत्वादभावे तन्वादित्वादुवङ् ॥ १ ॥</description>
    </item>
    
    <item>
      <title>०९०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/090/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/090/</guid>
      <description>०१ विश्वेदेवाः। गोतमो राहूगणः। गायत्री।
ऋ॒जु॒नी॒ती नो॒ वरु॑णो मि॒त्रो न॑यतु वि॒द्वान् ।
अ॒र्य॒मा दे॒वैः स॒जोषाः॑ ॥
ऋ॒जु॒ऽनी॒ती । नः॒ । वरु॑णः । मि॒त्रः । न॒य॒तु॒ । वि॒द्वान् ।
अ॒र्य॒मा । दे॒वैः । स॒ऽजोषाः॑ ॥
ऋजुनीतीति नवर्चं षष्ठं सूक्तं गोतमस्यार्षम् । अत्रानुक्रम्यते । ऋजुनीती नव गायत्रमन्त्यानुष्टुबिति । पूर्वत्र वैश्वदेवं त्वित्युक्तत्वात्तुह्यादिपरिभाषयेदमपि सूक्तं बहुदेवताकम् । सूक्तविनियोगो लैङ्गिकः । चातुर्विंशिकेऽहनि प्रातःसवने मैत्रवरुणस्य ऋजुनीती न इत्येषारंभणीया । चतुर्विंश इति खंडे सूत्रितम् । ऋजुनीती नो वरुण इन्द्र वो विश्वतस्परि (आ ७-२) इति ॥ अहर्गणेषु द्वितीयादिष्वहःस्वप्येषारंभणीया शंसनीया । सूत्रितं च । आरंभणीयाः पर्यासान्कद्वतोऽहरहः शस्यानीति होत्रका द्वितीयादिष्वेव (आ ७-१) इति ॥अहरभिमानी देवो मित्रो वरुणो रात्र्यभिमानी । मित्रश्च वरुणश्च विद्वान् नेतव्यमुत्तमं स्थानं जानन् नोऽस्मान् ऋजुनीती ऋजुनीत्या ऋजुनयनेन कौटिल्यरहितेन गमनेन नयतु । अभिमतं फलं प्रापयतु । तथा देवैरन्यैरिन्द्रादिभिः सजोषाः समानप्रीतिरर्यमाहोरात्रविभागस्य कर्ता सूर्यश्चास्मानृजुगमनेनाभिमतं स्थानं प्रापयतु ॥ ऋजुनीती । सुपां सुलुगिति तृतीयायाः पूर्वसवर्णदीर्घत्वं ॥ १ ॥</description>
    </item>
    
    <item>
      <title>०९१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/091/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/091/</guid>
      <description>०१ सोमः। गोतमो राहूगणः। त्रिष्टुप्।
त्वं सो॑म॒ प्र चि॑कितो मनी॒षा त्वं रजि॑ष्ठ॒मनु॑ नेषि॒ पन्था॑म् ।
तव॒ प्रणी॑ती पि॒तरो॑ न इन्दो दे॒वेषु॒ रत्न॑मभजन्त॒ धीराः॑ ॥
त्वम् । सो॒म॒ । प्र । चि॒कि॒तः॒ । म॒नी॒षा । त्वम् । रजि॑ष्ठम् । अनु॑ । ने॒षि॒ । पन्था॑म् ।
तव॑ । प्रऽनी॑ती । पि॒तरः॑ । नः॒ । इ॒न्दो॒ इति॑ । दे॒वेषु॑ । रत्न॑म् । अ॒भ॒ज॒न्त॒ । धीराः॑ ॥
त्वं सोमेति त्रयोविंशत्यृचं सप्तमं सूक्तं गोतमस्यार्षं सोमदेवताकम् । पंचम्याद्याः षोडश्यन्ता द्वादशर्चो गायत्र्यः । सप्तदश्युष्णिक् । शिष्टादश त्रिष्टुभः । तथा चानुक्रान्तम् । त्वं सोम त्र्यधिका सौम्यं पंचम्यादि गायत्र्यो द्वादशोष्णिक् चेति ॥ सूक्त विनियोगो लैङ्गिकः ॥ एकादशिनस्य सौम्यस्य पशोर्वपापुरोडाशयोस्त्वं सोमेति द्वे ऋचावनुवाक्ये । सूत्रितं च । त्वं सोम प्र चिकितो मनीषेति द्वे । अ ३-७ । इति ॥ महापितृयज्ञ एकैकस्य हविषो द्वे द्वे अनुवाक्ये । तत्र सोमस्य पितृमतस्त्वं सोमेत्येषा प्रथमानुवाक्या । दक्षिणाग्नेरग्निमिति खंडे सूत्रितम् । त्वं सोम प्र चिकितो मनीषा सोमो धेनुं य आ २-१९ । इति ॥ एषैव प्रायणीयेष्टौ सौम्यस्यानुवाक्या । तदहः प्रायणीयेष्टिरित्यत्र सूत्रितम् । त्वं सोम प्र चिकितो मनीषा या ते धामानि दिवि या पृथिव्याम् (आ ४-३) इति ॥हे सोम त्वं मनीषा मनीषयास्मदीयया बुद्ध्या प्र चिकितः । प्रकर्षेण ज्ञातोऽसि । वयं त्वां स्तुतिभिरज्ञासिष्मेत्यर्थः । अतस्त्वं रजिष्ठमृजुतममकुटलं पन्थां पन्थानं कर्मफलावाप्तिहेतुभूतं मार्गमनु नेषि । अस्माननुक्रमेण प्रापयसि । किंच हे इन्दो उन्दनशील सर्वं जगदमृतेन क्लेदयितः सोम तव प्रणीती प्रणीत्या त्वत्कर्तृकेण प्रकृष्टनयनेन धीरा धीमन्तः कर्मवन्तः प्रज्ञावन्तो वा नोऽस्माकं पितरो देवेष्विन्द्रादिषु रत्नं रमणीयं धनमभजन्त । असेवन्त । प्राप्नुवन् । अतोऽस्मानपि तादृशं धनं प्रापयेत्यर्थः ॥ प्र चिकितः । कित ज्ञाने । अस्मात्कर्मणि निष्ठा । छान्दसं द्विर्वचनम् । यद्वा । यङ्लुगन्तान्निष्ठा । संज्ञापूर्वकस्य विधेरनित्यत्वाद्गुणो यङ्लुकोरित्यभ्यासस्य गुणाभावः । यद्वा । छन्दस्युभयथेति निष्ठायाः सार्वधातुकसंज्ञायां शप् । जुहोत्यादित्वात्तस्य श्लुः । श्लाविति द्विर्वचनम् । गतिरनन्तर इति गते प्रकृतिस्वरत्वम् । मनीषाम् । सुपां सुलुगिति तृतीयाया डादेशः । रजिष्ठम् । ऋजुशब्दादिष्ठनि विभाषर्जोश्छंजसि (पा ६-४-१६२) इति रत्वम् । टेरिति टलोपः । नेषि । नयतेर्लट बहुलं छन्दसीति शपो लुक् । पन्थां पथिमथ्यृभुक्षामात् (पा ७-१-८५) इत्यसावपि व्यत्ययेनात्वम् । पथिमथोः सर्वनामस्थान इत्याद्युदात्तत्वम् । प्रणीती । तादौ चेति गतेः प्रकृतिस्वरत्वम् । सुपां सुलुगिति तृतीयायाः पूर्वसवर्णदीर्घत्वं ॥ १ ॥</description>
    </item>
    
    <item>
      <title>०९२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/092/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/092/</guid>
      <description>०१ उषाः। गोतमो राहूगणः। जगती।
ए॒ता उ॒ त्या उ॒षसः॑ के॒तुम॑क्रत॒ पूर्वे॒ अर्धे॒ रज॑सो भा॒नुम॑ञ्जते ।
नि॒ष्कृ॒ण्वा॒ना आयु॑धानीव धृ॒ष्णवः॒ प्रति॒ गावोऽरु॑षीर्यन्ति मा॒तरः॑ ॥
ए॒ताः । ऊं॒ इति॑ । त्याः । उ॒षसः॑ । के॒तुम् । अ॒क्र॒त॒ । पूर्वे॑ । अर्धे॑ । रज॑सः । भा॒नुम् । अ॒ञ्ज॒ते॒ ।
निः॒ऽकृ॒ण्वा॒नाः । आयु॑धानिऽइव । धृ॒ष्णवः॑ । प्रति॑ । गावः॑ । अरु॑षीः । य॒न्ति॒ । मा॒तरः॑ ॥
एता उ त्या इत्यष्टादशर्चमष्टमं सूक्तं गोतमस्यार्षम् । आदितश्चतस्रो जगत्यः । त्रयोदश्याद्याः षडृच उष्णिहः शिष्टा अष्टौ त्रिष्टुभः । उषा देवता । अश्विना वर्तिरित्यन्त्यस्तृ चोऽश्विदेवताकः । तथा चानुक्रान्तम् । एता उ त्या द्व्यूनोषस्यं चतुर्जगत्यादि षळुष्णिगन्तं तृचोऽन्त्य आश्विन इति ॥ सूक्तविनियोगो लैङ्गिकः ॥ प्रातरनुवाक उषस्ये क्रतौ जागते छन्दस्याश्विनशस्त्रे चैता उ त्या इति चतस्रो विनियुक्ताः । सूत्रितं च । एता उ त्या इति चतस्रो जागतम् । अ ४-१४ । इति ॥उ इत्येतत्पादपूरणम् । त्यास्ता एता उषसः । प्रभातकालाभिमानिन्यो देवताः केतुमन्धकारावृतस्य सर्वस्य जगतः प्रज्ञापकं प्रकाशमक्रत । अकृषत । कृतवत्यः । यस्मादेवं तस्मादुषसो रजसोऽन्तरिक्षलोकस्य पूर्वेऽर्धे प्राचीनदिग्भागे भानुं प्रकाशमजन्ते । व्यक्तीकुर्वन्ति । धृष्णवो धर्षणशीला योद्धार आयुधानीव यथासिप्रभृतीन्यायुधानि संस्कुर्वन्ति एवं निष्कृण्वानाः स्वभासा जगत्संस्कुर्वाणा गावो गमनस्वभावा अरुषीरारोचमाना मातरः सूर्यप्रकाशस्य निर्मात्र्यो जगज्जनन्यो वोषसः प्रति यन्ति । प्रतिदिवसं गच्छन्ति । एवंविधा उषसोऽस्मान्रक्षन्त्वित्यर्थः । अत्र निरुक्तम् । एतास्ता उषसः केतुमकृषत प्रज्ञानमे । कस्या एव पूजनार्थे बहुवचनं स्यात् पूर्वेर्धेऽन्तरिक्षलोकस्य समंजते भानु ना निष्कृण्वाना आयुधानीव धृष्णवः । निरत्येष समित्येतस्य स्थाने । एमीदेषां निष्कृतं जारिणीवेत्यपि निगमो भवति । प्रति यन्ति गावो गमनादरुषीरारोचनान्मातरो भासो निर्मात्र्यः । नि १२-७ । इति ॥ अक्रतः । करोतेर्लुङु मन्त्रे घसेति च्लेर्लुक् । निष्कृण्वानाः । कृवि । हिंसाकरणयोश्च । अस्मात्ताच्छीलिकश्चानश् । धिन्विकृण्व्योरच्चेत्युप्रत्ययः । इदुदुपधस्य चाप्रत्ययस्येति विसर्जनीयस्य षत्वं कृदुत्तरपदप्रकृतिस्वरत्वं ॥ १ ॥</description>
    </item>
    
    <item>
      <title>०९३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/093/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/093/</guid>
      <description>०१ अग्नीषोमौ। गोतमो राहूगणः। अनुष्टुप्।
अग्नी॑षोमावि॒मं सु मे॑ शृणु॒तं वृ॑षणा॒ हव॑म् ।
प्रति॑ सू॒क्तानि॑ हर्यतं॒ भव॑तं दा॒शुषे॒ मयः॑ ॥
अग्नी॑षोमौ । इ॒मम् । सु । मे॒ । शृ॒णु॒तम् । वृ॒ष॒णा॒ । हव॑म् ।
प्रति॑ । सु॒ऽउ॒क्तानि॑ । ह॒र्य॒त॒म् । भव॑तम् । दा॒शुषे॑ । मयः॑ ॥
अग्नीषोमाविति द्वादशर्चं नवमं सूक्तं गोतमस्यार्षम् । आदितस्तिस्रोऽनुष्टुभः । नवम्याद्यास्तिस्रो गायत्र्यः । अष्टमी जगती त्रिष्टुब्वा । शिष्वाःपंचत्रिष्टुभः । अग्नीषोमौ देवता । तथा चानुक्रान्तम् । अग्नीषोमौ द्वादशाग्नीषोमीयमाद्यास्तिस्रोऽनुष्टुभ उपान्त्यास्तिस्रो गायत्र्योऽष्टमी जगती वेति ॥ अग्नीषोमीयस्य पशोर्वपापुरोडाशहविषामादितस्तिस्र ऋचः क्रमेणानुवाक्याः । सूत्रितं च । अग्निषोमाविमं सुमे युवमेतानि दिवि रोचनानीति तृचौ (आ ३-८) इति ॥वृषणा वृषणौ कामानां वर्षितारौ हे अग्नीषोमौ इममिदानीं प्रयुज्यमानं मे मदीयं हवमाह्वानं सु शृणुतम् । सम्यगवगच्छतम् । सूक्तानि शोभनानि स्तुतिलक्षणान्यस्माभिः कृतानि वचांसि प्रति हर्यतम् । प्रत्येकं कामयेथाम् । तदनन्तरं दाशुषे चरुपुरोडाशादीनि दत्तवते यजमानाय मयो मयसः सुखस्य दातारौ भवतं ॥ अग्निषोमौ । अग्निश्च सोमश्च । द्वन्द्वः ईदग्नेऽसोमवरुणयोः (पा ६-३-२७) इतीत्वम् । अग्नेः स्तुत्सोमसोमाः (पा ८-३-८२) इति षत्वम् । देवताद्वन्द्वे चेत्युभयपदप्रकृतिस्वरे प्राप्त आमन्त्रितस्य चेत्याद्युदात्तत्वम् । वृषणा । सुपां सुलुगित्याकारः । वा षपूर्वस्येति विकल्पनादुपधाया दीर्घाभावः । हवम् । भावेऽनुपसर्गस्येति ह्वयतेरप् संप्रसारणं च । सूक्तानि । सुपूर्वाद्वक्तेः कर्मणि निष्ठा । सूपमानात् क्त इत्युत्तरपदान्तोदात्तत्वम् । हर्यन्तम् । हर्य गतिकान्त्योः । भौवादिकः ॥ १ ॥</description>
    </item>
    
    <item>
      <title>०९४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/094/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/094/</guid>
      <description>०१ अग्निः। कुत्स आङ्गिरसः। जगती।
इ॒मं स्तोम॒मर्ह॑ते जा॒तवे॑दसे॒ रथ॑मिव॒ सं म॑हेमा मनी॒षया॑ ।
भ॒द्रा हि नः॒ प्रम॑तिरस्य सं॒सद्यग्ने॑ स॒ख्ये मा रि॑षामा व॒यं तव॑ ॥
इ॒मम् । स्तोम॑म् । अर्ह॑ते । जा॒तऽवे॑दसे । रथ॑म्ऽइव । सम् । म॒हे॒म॒ । म॒नी॒षया॑ ।
भ॒द्रा । हि । नः॒ । प्रऽम॑तिः । अ॒स्य॒ । स॒म्ऽसदि॑ । अग्ने॑ । स॒ख्ये । मा । रि॒षा॒म॒ । व॒यम् । तव॑ ॥
पंचदशेऽनुवाके द्वादश सूक्तानि । तत्रेमं स्तोममिति षोडशर्चं प्रथमं सूक्तम् । अङ्गिरसस्य कुत्सस्यार्षम् । पंचदशीषोडश्यौ त्रिष्टुभौशिष्टा जगत्यः । अग्निर्देवता । पूर्वो देवा भवतु सुन्वतो रथ इति त्रयः पादा देवदेवत्याः । तन्नो मित्रो वरुण इत्यर्धर्चो लिङ्गोक्तमित्रावरुणादिषड्देवत्यः । अथवा तस्याप्यग्निरेव देवता मित्रावरुणादयस्तु निपातभाक्त्वेनाप्रधानाः । एतत्सर्वमनुक्रान्तम् । इमं षोळश कुत्स आग्नेयं तद्द्वित्रिष्टुबन्तं पूर्वो देवास्त्रयः पादा दैवास्तन्नो मित्रोऽर्धर्चो लिङ्गोक्तदेवतो यद्देवत्यं वा सूक्तमिति ॥ प्रातरनुवाकस्याग्नेये क्रतौ जागते छन्दस्येतत्सूक्तम् । आश्विनशस्त्रे च । तथा च सूत्रितम् । इमं स्तोममर्हते सं जागृवद्भिः (आ ४-१३) इति ॥ आभिप्लविके षष्ठेऽहन्याग्निमारुतेऽप्येतत्सूक्तं जातवेदस्यनिविद्धानम् । सूत्रितं च । प्रयज्यव इमं स्तोममित्याग्निमारुतम् । आ ७७ । इति ॥ तृतीयसवन इमं स्तोममित्येषाग्नीधः प्रस्थितयाज्या । सूत्रितं च । इमं स्तोममर्हते जातवेदस इति तार्तीयसवनिक्यः (आ ५-५) इति ॥अर्हते पूज्याय जातवेदसे जातानामुत्पन्नानां वेदित्रे जातप्रज्ञाय जातधनाय वाग्नये मनीषया निशितया बुद्ध्येममेतत् सूक्तरूपं स्तोमं स्तोत्रं रथमिव यथा तक्षा रथं संस्करोति तथा सं महेम । सम्यक् पूजितं कुर्मः । अस्याग्नेः संसदि संभजने नोऽस्माकं प्रमतिः प्रकृष्टा बुद्धिर्भद्रा हि कल्याणी समर्था खलु । अतस्तया बुद्ध्या स्तुम इत्यर्थः । हे अग्ने तव सख्येऽस्माकं त्वया सह सखित्वे सति वयं मा रिषाम । हिंसिता न भवाम । अस्मान्रक्षेत्यर्थः ॥ अर्हते । अर्ह पूजायाम् । अर्हः प्रशंसायाम् (पा ३-२-१३३) इति लटः शत्रादेशः । शपः पित्त्वादनुदात्तत्वम् । शतुश्चादुपदेशाल्लसार्वधातुकस्वरेण धातुस्वरः शिष्यते । महेम । मह पूजायाम् । रिषाम । रिष हिंसायाम् । व्यत्ययेन शः । तव । युष्मदस्मदोर्ङसीत्याद्युदात्तत्वं ॥ १ ॥</description>
    </item>
    
    <item>
      <title>०९५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/095/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/095/</guid>
      <description>०१ अग्निरग्निरौषस्योवा। कुत्स आङ्गिरसः। त्रिष्टुप्।
द्वे विरू॑पे चरतः॒ स्वर्थे॑ अ॒न्यान्या॑ व॒त्समुप॑ धापयेते ।
हरि॑र॒न्यस्यां॒ भव॑ति स्व॒धावा॑ञ्छु॒क्रो अ॒न्यस्यां॑ ददृशे सु॒वर्चाः॑ ॥
द्वे इति॑ । विरू॑पे॒ इति॒ विऽरू॑पे । च॒र॒तः॒ । स्वर्थे॒ इति॑ सु॒ऽअर्थे॑ । अ॒न्याऽअ॑न्या । व॒त्सम् । उप॑ । धा॒प॒ये॒ते॒ इति॑ ।
हरिः॑ । अ॒न्यस्या॑म् । भव॑ति । स्व॒धाऽवा॑न् । शु॒क्रः । अ॒न्यस्या॑म् । द॒दृ॒शे॒ । सु॒ऽवर्चाः॑ ॥
स्वर्थे स्वरणे शोभनगमनागमने । यद्वा । अर्थः प्रयोजनम् । शोभनप्रयोजनोपेते विरूपे विषमरूपे शुक्लकृष्णतया नानारूपे द्वे अहोरात्रे चरतः । पुनःपुनः पर्यावर्तेते । ते चाहोरात्रे अग्नेः सूर्यस्य च जनन्यौ । तत्र रात्रेः पुत्रः सूर्यः । स हि गर्भवद्रात्रावन्तर्हितः सन् तस्याश्चरमभागादुत्पद्यते । अह्नः पुत्रोऽग्निः । स हि तत्र विद्यमानोऽपि प्रकाशराहित्येनासत्कल्पः सन् तस्मादह्नः सकाशान्निर्मुक्तः प्रकाशमानं स्वात्मानं लभते । अनयोरेतयोः पुत्रत्वं च तैत्तिरीयैराम्नायते । तयोरेतौ वत्सौ । अग्निश्चादित्यश्च । रात्रेर्वत्सः । श्वेत आदित्यः । अह्नोऽग्निः । ताम्रो अरुण इति । ते चाहोरात्रे वत्सं स्वं स्वं पुत्र मन्यान्या परस्परव्यतिहारेणोप धापयेते । स्वकीयं रसं पाययतः । यद्रात्र्या कर्तव्यं स्वपुत्रस्यादित्यस्य रसस्य पायनं तदहः करोति । यदह्ना कर्तव्यं स्वपुत्रस्याग्ने रसस्य पायनं तद्रात्रिः करोति । एतच्च सायंप्रातःकालीनाहुत्यभिप्रायम् । श्रूयते च । तस्मा अग्नये सायं हूयते । सूर्याय प्रातरिति । यस्मादेवम् । तस्मादन्यस्यां स्वजनन्या अन्यस्यामहरात्मिकायामग्नेर्जनन्यां हरी रसहरणशील आदित्यः स्वधावान् हविर्लक्षणान्नवान्भवति । शुक्रो निर्मलदीप्तिरग्निः स्वजनन्यां अन्यस्यां रात्र्यामादित्यस्य जनन्यां सुवर्चाः शोभनदीप्तियुक्तः सन्धदृशे । दृश्यते ॥ स्वर्थे । ऋ गतौ । उषिकुषिगार्तिभ्यस्थन्निति भावे कर्मणि वा थन्प्रत्ययः नित्त्वादाद्युदात्तत्वम् । शोभनोऽर्थो ययोस्ते । आद्युदात्तं द्व्यच्छन्दसीत्युत्तरपदाद्युदात्तत्वम् । अन्यान्या । कर्मव्यतिहारे सर्वनाम्नो द्वे भवत इति वक्तव्यम् । समासवच्च बहुलम् । म ८-१-१२-११ । इति द्विर्भावः । बहुलग्रहणात्समासवद्भावाभावे तस्य परमाम्रेडितमिति परस्याम्रेडितसंज्ञायामनुदात्तं चेत्याम्रेडितानुदात्तत्वम् । धापयेते । धेट् पाने । आदेच इत्यात्वम् । ततो हेतुमति णिच् । अर्तिह्रीत्यादिना (पा ७-३-३६) धातोः पुगागमः । तत्र हि लक्षणप्रतिपदोक्तपरिभाषा नास्तीति ज्ञापितं शाछासाह्वाव्येति कृतत्वानां निर्देशेन । स हि युक् प्राप्तिख्यापनार्थः । यदि तत्र लक्षणप्रतिपदोक्तपरिभाषया पुग्न प्राप्नोति सोऽनर्थकः स्यात् । तस्मादध्यापयतीत्यादाविव धापयेते इत्यत्रापि पुगागमः सिद्धः । निगरणचलनार्थेभ्यश्च । पा सू १-३-८७ । इति प्राप्तस्य परस्मैपदस्य पादिषु धेट उपसङ्ख्यानम् । पा १-३-८९-१ । इति प्रतिषेधादात्मनेपदम् । हरिः । हृञ् हरणे । औणादिक इन्प्रत्ययः । ञ्नित्यादिर्नित्यमित्याद्युदात्तत्वम् । भवति । एकान्याभ्यां समर्थाभ्याम् (पा ८-१-६५) इति प्रथमायास्तिङ् विभक्तेर्निघातप्रतिषेधः । ददृशे । दृशेश्छन्दसि लङ् लुङ् लिट इति वर्तमाने लिट् । सुवर्चाः । शोभनं वर्चस्तेचो यस्य । सोर्मनसी अलोमोषसी इत्युत्तरपदाद्युदात्तत्वं ॥ १ ॥</description>
    </item>
    
    <item>
      <title>०९६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/096/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/096/</guid>
      <description>०१ द्रविणोदा अग्निर्वा। कुत्स आङ्गिरसः। त्रिष्टुप्।
स प्र॒त्नथा॒ सह॑सा॒ जाय॑मानः स॒द्यः काव्या॑नि॒ बळ॑धत्त॒ विश्वा॑ ।
आप॑श्च मि॒त्रं धि॒षणा॑ च साधन्दे॒वा अ॒ग्निं धा॑रयन्द्रविणो॒दाम् ॥
सः । प्र॒त्नऽथा॑ । सह॑सा । जाय॑मानः । स॒द्यः । काव्या॑नि । बट् । अ॒ध॒त्त॒ । विश्वा॑ ।
आपः॑ । च॒ । मि॒त्रम् । धि॒षणा॑ । च॒ । सा॒ध॒न् । दे॒वाः । अ॒ग्निम् । धा॒र॒य॒न् । द्र॒वि॒णः॒ऽदाम् ॥
स प्रत्नथेति नवर्चं तृतीयं सूक्तं कुत्सस्यार्षं त्रैष्वुभम् । द्रविणोदस्त्व गुणविशिष्टोऽग्निः शुद्धाग्निर्वा देवता । तथा चानुक्रान्तम् । स प्रत्नथा नव द्रविणोदस इति ॥ प्रातरनुवाकाश्विनशस्त्रयोः पूर्वसूक्तेन सहोक्तः सूक्तविनियोगः ॥ व्यूढस्य दशरात्रस्य षष्ठेऽहन्याग्निमारुत इदं सूक्तं जातवेदस्यनिविद्धानम् । व्यूळ्हश्चेदिति खंडे सूत्रितम् । स प्रत्नथेत्याग्निमारुतम् (आ ८-८) इति । स प्रत्नथा सहसा जायमान इति जानवेदस्यं समानोदर्कमित्यादि ब्राह्मणं ॥ ऐ ब्रा ५-१५ ॥ महापितृयज्ञे स्विष्टकृत्स्थानीयस्य कव्यवाहनस्य स प्रत्नथेत्येषा याज्या । दक्षिणाग्नेरिति खंडे सूत्रितम् । स प्रत्नथा सहसा जायमाद इत्यग्निः स्विष्टकृत्कव्यवाहनः (आ २-१९) इति ॥सहसा बलेन जायमानो निर्मथनेनोत्पद्यमानः सोऽग्निः सद्यस्तदानीमुत्पत्त्यनन्तरमेव प्रत्नथा प्रत्न इव चिरन्तन इव विश्वा विश्वानि सर्वाणि काव्यानि कवेः क्रान्तदर्शिनः प्रगल्भस्य कर्माणि बट् सत्यमधत्त । अधारयत् । पूर्वं विद्यमान इवाग्निरुत्पत्तिसमकालमेव स्वकीयं हविर्वहनादिकं सर्वं कार्यमकरोदित्यर्थः । इममग्निं वैद्युतरूपेण वर्तमानं मेघेष्ववस्थिता आपश्च धिषणा च या माध्यमिका वाक् सा च मित्रं सखिभूतं साधन् । साधयन्ति । कुर्वन्ति । तमिमं द्रविणोदां द्रविणस्य धनस्य दातारमग्निं देवा ऋत्विजो धारयन् । गार्हपत्यादिरूपेण धारयन्ति । यद्वा देवा एवेन्द्रादय इममग्निं द्रविणोदां हविर्लक्षणस्य धनस्य दातारं कृत्वा दूत्ये धारयन् । धारयन्ति ॥ प्रत्नथा । प्रत्नपूर्वविश्वेमात्थाल् छन्दसीतीवार्थे थाल्प्रत्ययः । काव्यानि । कवेः कर्म काव्यम् । गुणवचनब्राह्मणादिभ्य इति ष्यञ् । ञित्त्वादाद्युदात्तत्वम् । साधन् । षिधु संराद्धौ । णौ सिध्यतेरपारलौकिके (पा ६-१-४९) इत्यात्वम् । लेट्यडागमः । इतश्च लोप इतीकारलोपः । छन्दस्युभयथेति शप आर्धधातुकत्वाण्णेरनिटीति णिलोपः । द्रविणोदाम् । द्रविणानि ददातीति द्रविणोदाः । द्रु गतौ । द्रुदक्षिभ्यामिनन् । छान्दसः पूर्वपदस्य सुक् । अन्येभ्योऽपि दृश्यन्त इति ददातेर्विच् । सकारान्तं त्वसुनि कृते निष्पद्यते ॥ १ ॥</description>
    </item>
    
    <item>
      <title>०९७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/097/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/097/</guid>
      <description>०१ अग्निरग्निः शुचिर्वा। कुत्स आङ्गिरसः। गायत्री।
अप॑ नः॒ शोशु॑चद॒घमग्ने॑ शुशु॒ग्ध्या र॒यिम् ।
अप॑ नः॒ शोशु॑चद॒घम् ॥
अप॑ । नः॒ । शोशु॑चत् । अ॒घम् । अग्ने॑ । शु॒शु॒ग्धि । आ । र॒यिम् ।
अप॑ । नः॒ । शोशु॑चत् । अ॒घम् ॥
अप न इत्यष्वर्चं चतुर्थं सूक्तं कुत्सस्यार्षं गायत्रम् । शुचिगुणकोऽग्निः शुद्धोऽग्निर्वा देवता । तथा चानुक्रान्तम् । अप नोऽष्टौ शुचये गायत्रमिति ॥ विनियोगो लैङ्गिकः ॥ अत्रेदमाख्यानम् । दीर्घजिह्वी नाम राक्षसी सर्वान्यज्ञान्बबाधे । तां हन्तुमिन्द्रोऽशक्तः सन् सर्वस्य मित्रभूतं कुत्समब्रवीदेषा त्वया हन्तव्येति । स चावधीत् । तं वागभ्यवदत् अनुचितमिदं त्वया चरितं यत्त्वं सर्वेषां मित्रभूतः सन् क्रूरमकार्षीरिति । तमृषिं शोकः प्राप्नोत् । स ऋषिरनेन सूक्तेनाग्निं स्तुत्वा शोकमपागमयत् । तथा च तांडकम् । दीर्घजिह्वी वा इदं रक्षो यज्ञहा यज्ञानवलिहत्यचरत् तामिन्द्रः कया चन मायया हन्तुं नाशंसत् अथ ह सुमित्रः कुत्सः कल्याण आस । तमब्रवीदित्यादि । तां १३-६-९ । तस्मादेतत्सूक्तं शुगपनयनाय विनियोज्यम् । अत एव हि सूत्रकारेण भारद्वाजेन दशमेऽहनि कर्तव्ये शान्तिकर्मणि यजुर्वेदे पठितमेतत्सूक्तं विनियुज्यते । नव च स्रुवाहुतीरप नः शोशुचदघमिति ॥हे अग्ने नोऽस्माकमघं पापमप शोशुचत् । अस्मत्तो निर्गत्यास्मदीयं शत्रुं शोचयतु । यद्वा । अस्मदीयं पापं शोशुचत् । शोकग्रस्तं सद्विनश्यतु । अपि चास्माकं रयिं धनमा समन्ताच्छुशुग्धि । प्रकाशय । उक्तार्थमपि वाक्यमादरातिशयद्योतनाय पुनः पठ्यते । अवश्यमस्माकमघं विनश्यत्विति ॥ शोशुचत् । शुचशोके । अस्माद्यङ् लुगन्ताल्लेट्यडागमः । अदादिवच्चेति वचनाच्छपो लुक् । आभ्यस्तानामादिरित्याद्युदात्तत्वम् । अघं शोशुचच्च रयिं शुशुग्धि चेति चार्थप्रतीतेश्चादिलोपे विभाषेति निघातप्रतिषेधः । शुशुग्धि । शुच दीप्तौ । लोट बहुलं छन्दसीति शपः श्लुः । हुझल्भ्यो हेर्धिः । चोः कुरिति कुत्वं ॥ १ ॥</description>
    </item>
    
    <item>
      <title>०९८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/098/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/098/</guid>
      <description>०१ अग्निरग्निर्वैश्वानरो वा। कुत्स आङ्गिरसः। त्रिष्टुप्।
वै॒श्वा॒न॒रस्य॑ सुम॒तौ स्या॑म॒ राजा॒ हि कं॒ भुव॑नानामभि॒श्रीः ।
इ॒तो जा॒तो विश्व॑मि॒दं वि च॑ष्टे वैश्वान॒रो य॑तते॒ सूर्ये॑ण ॥
वै॒श्वा॒न॒रस्य॑ । सु॒ऽम॒तौ । स्या॒म॒ । राजा॑ । हि । क॒म् । भुव॑नानाम् । अ॒भि॒ऽश्रीः ।
इ॒तः । जा॒तः । विश्व॑म् । इ॒दम् । वि । च॒ष्टे॒ । वै॒श्वा॒न॒रः । य॒त॒ते॒ । सूर्ये॑ण ॥
वैश्वानरस्येति तृचं पंचमं सूक्तं कुत्सस्यार्षं त्रैष्टुभम् । वैश्वानरगुणकोऽग्निः शुद्धाग्निर्वा देवता । तथा चानुक्रान्तं ॥ वैश्वानरस्य तृचं वैश्वानरीयमिति । व्यूढस्य चतुर्थेऽहन्याग्निमारुत इदं सूक्तं वैश्वानरीयनिविद्धानम् । व्यूळ्हश्चेदिति खंडे सूत्रितम् । वैश्वानरस्य सुमतौ क ईं व्यक्ताः ॥ आ ८-८ । इति ॥वैश्वानरस्य विश्वेषां नराणां लोकान्तरनेतृत्वेत स्वामित्वेन वा संबन्धिनोऽग्नेः सुमतौ शोभनायामनुग्रहात्मिकायां बुद्धौ स्याम । अनुग्राह्यत्वेन वर्तमाना भवेम । हि कमित्येतद्धिशब्दार्थे । स हि वैश्वानरोऽभिश्रीरभिश्रयणीय आभिमुख्येन सेवितव्यः सन्भुवनानां सर्वेषां भूतजातानां राजा स्वामी भवति यो वैश्वानरोऽग्निरितोऽस्मादरणिद्वयाज्जातमात्र एवेदं सर्वं जगद्वि चष्टे विशेषेण पश्यति पातरुद्यता सूर्येण च यतते संयतते सङ्गच्छते । उद्यन्तं वावादित्यमग्निरनुसमारोहति । तै - ब्रा २-१-३-१० । इति तैत्तिरीयकम् । यद्वा पार्थिवस्याग्नेस्तेजांस्युद्गच्छन्ति । सूर्यकिरणाश्चाधोमुखं प्रसरन्ति । तयोः सङ्गमनं दृष्ट्वा वैश्वानरो यतते सूर्येणेत्यृषिर्ब्रूते । तथा च यास्कः । अमुतोऽमुष्य रश्मयः प्रादुर्भवन्तीतोऽस्यार्चिषस्तयोर्भासोः संसङ्गं दृष्ट्वैवमवक्ष्यत् (नि ७-२३) इति । एवं भूतस्य महानुभावस्य वैश्वानरस्य सुमतौ स्यामेति संबन्धः ॥ वैश्वानरस्य विश्वेषां नराणां संबन्धी । नरे । संज्ञायाम् (पा ६-३-१२९) इति पूर्वपदस्य दीर्घत्वम् । तस्येदमित्यण् । सुमतौ । शोभना मतिः सुमतिः । तादौ चेति गतेः प्रकृतिस्वरे प्राप्ते मन् क्तिन्नित्यादिनोत्तरपदान्तोदात्तत्वम् । ननु तत्र कारकादित्यनुवृत्तेर्गतेरुत्तरस्य क्तिनो न प्राप्नोति । एवं तर्हि मतिर्मननम् । भावे क्तिन् । शोभनं मननं यस्यां बुद्धौ सा सुमतिः । नञ्सुभ्यामित्युत्तरपदान्तोदात्तत्वम् । चष्टे । चक्षिङ् व्यक्तायां वाचि । अयं पश्यतिकर्मा च । अदादित्वाच्छपोलुक् । स्कोः संयोगाद्योरिति कलोपः । यतते । यती प्रयत्नेः ॥ १ ॥</description>
    </item>
    
    <item>
      <title>०९९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/099/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/099/</guid>
      <description>०१ अग्निरग्निर्जातवेदा वा। कश्यपो मारीचः। त्रिष्टुप्।
जा॒तवे॑दसे सुनवाम॒ सोम॑मरातीय॒तो नि द॑हाति॒ वेदः॑ ।
स नः॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒तात्य॒ग्निः ॥
जा॒तऽवे॑दसे । सु॒न॒वा॒म॒ । सोम॑म् । अ॒रा॒ति॒ऽय॒तः । नि । द॒हा॒ति॒ । वेदः॑ ।
सः । नः॒ । प॒र्ष॒त् । अति॑ । दुः॒ऽगानि॑ । विश्वा॑ । ना॒वाऽइ॑व । सिन्धु॑म् । दुः॒ऽइ॒ता । अति॑ । अ॒ग्निः ॥
जातवेदस इत्येकर्चं षष्ठं सूक्तं मरीचिपुत्रस्य कश्यपस्यार्षं त्रैष्टुभम् । जातवेदोगुणकोऽग्निः शुद्धाग्निर्वा देवता । तथा चानुक्रान्तम् । जातवेदस एका जातवेदस्यमेतदादीन्येकभूयांसि सूक्त सहस्रमेतत्तु कश्यपार्षमिति ॥ अहर्गणेषु द्वितीयादिष्वहःस्वाग्निमारुते जातवेदस्यनिविद्धानात्पूर्वमेषा शंसनीया । सूत्रितं च । जातवेदसे सुनवाम सोममित्याग्नि मारुते जातवेदस्यानाम् (आ ७-१) इति ॥जातवेदसे जातानामुत्पत्तिमतां सर्वेषां वेदित्रे यद्वा जातैः सर्वैः प्राणिभिर्ज्ञायमानाय जातधनाय जातप्रज्ञाय वाग्नये लतारूपं सोमं सुनवाम । अभिषुणुयाम । जातवेदोगुणकमग्निं यष्टुं सोमाभिषवं करवामेत्यर्थः । सोऽग्निररातीयतोऽरातिं शत्रुमिवास्मानाचरतः शत्रोर्वेदो धनं निदहाति । नितरां दहतु । भस्मीकरोतु । अपि च सोऽग्निर्नोऽस्मान्विश्वा विश्वानि सर्वाणि दुर्गाणि दुर्गमनानि भोक्तुमशक्यानि दुःखान्यति पर्षत् । अतिपारयतु । अतिक्रमय्य दुःखरहितं सुखं प्रापयतु । तत्र दृष्टान्तः । नावेव सिन्धुम् । यथा कश्चित्कर्णधारो ग्राहादिभिर्दुष्टसत्वैराकुलितां नदीं नावा तारयति । तद्वत् । तथा दुरिता दुरितानि दुःखहेतुभूतानि पापान्यस्मानग्निरति पारयतु । दुःखनिमित्तात्पापादप्यस्मानुत्तारयत्वित्यर्थः । अत्र निरुक्तम् । जातवेदाः कस्मात् जातानि वेद जातानि वैनं विदुर्जाते जाते विद्यत इति वा जातवित्तो वा जातधनो वा जातविद्यो वा जातप्रज्ञानो वा यत्तज्जातः पशूनविन्दतेति तज्जातवेदसो जातवेदस्त्वमिति हि ब्राह्मणणित्यादि । नि ७-१९ ॥ जातवेदसे । जातानि वेत्तीति जातवेदाः । गतिकारकयोरपि पूर्वपदप्रकृतिस्वरत्वं चेति वचनात्कारकपूर्वाद्वेत्तेरसुन् पूर्वपदप्रकृतिस्वरत्वं च अरातीयतः । न विद्यते रातिर्दानमस्मिन्नित्यरातिः शत्रुः । तमिवास्मानाचरति । उपमानादाचारे (पा ३-१-१०) इत्युपमानभूतात्कर्मणः क्यच् । क्यजन्ताल्लटः शतृ । शतुरनुम इति ङस उदात्तत्वम् । दहाति । दह भस्मीकरणे । लेट्याडागमः । विद्यते लभ्यत इति वेदो धनम् । विद्लृ लाभे । औणादिकः कर्मण्यसुन् पर्षत् । पृ पालनपूरणयोः । अस्मादन्तर्भावितण्यर्थाल्लेट्यडागमः । सिब्बहुलं लेटीति सिप् । दुर्गाणि । दुःखेन गम्यत एष्विति सुदुरोरधिकशण इति गमेर्डः ॥ १ ॥</description>
    </item>
    
    <item>
      <title>१००</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/100/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/100/</guid>
      <description>०१ इन्द्रः। वार्षागिराः ऋज्राश्वांबरीष-सहदेव-भयमान-सुराधसः। त्रिष्टुप्।
स यो वृषा॒ वृष्ण्ये॑भिः॒ समो॑का म॒हो दि॒वः पृ॑थि॒व्याश्च॑ स॒म्राट् ।
स॒ती॒नस॑त्वा॒ हव्यो॒ भरे॑षु म॒रुत्वा॑न्नो भव॒त्विन्द्र॑ ऊ॒ती ॥
सः । यः । वृषा॑ । वृष्ण्ये॑भिः । सम्ऽओ॑काः । म॒हः । दि॒वः । पृ॒थि॒व्याः । च॒ । स॒म्ऽराट् ।
स॒ती॒नऽस॑त्वा । हव्यः॑ । भरे॑षु । म॒रुत्वा॑न् । नः॒ । भ॒व॒तु॒ । इन्द्रः॑ । ऊ॒ती ॥
स यो वृषेत्येकोनविंशत्यृचं सप्तमं सूक्तम् । अत्रानुक्रम्यते । स यो वृषैकोना वार्षागिरा ऋज्राश्वांबरीषसहदेवभयमानसुराधस इति । वृषागिरो महाराजस्य पुत्रभूता ऋज्राश्वादयः पंच राजर्षयः सहेदं सूक्तं ददृशुः । अतस्तेऽस्य सूक्तस्य ऋषयः । उक्तं ह्यार्षानुक्रमण्याम् । सूक्तं स यो वृषेत्येतत्पंच वार्षागिरा विदुः । नियुक्ता नामधेयैः स्वैरपि चैतत्त्यदित्यृचीति । अनादेशपरिभाषया त्रिष्टुप् । इन्द्रो देवता ॥ दशरात्रस्य षष्ठेऽहनि मरुत्वतीय इदं सूक्तम् । तथा च सूत्रितम् । यं त्वं रथमिन्द्र स यो वृषेन्द्र मरुत्व इति तिस्र इति मरुत्वतीयम् (आ ८-१) इति ॥य इन्द्रो वृषा कामानां वर्षिता वृष्ण्येभिर्वृष्णि भवैर्वीर्यैः समोकाः सम्यक् समवेतः सङ्गतो महो महतो दिवो द्युलोकस्य पृथिव्याः प्रथिताया भूमेश्च सम्राडीश्वरः सतीनसत्वा । सतीनमित्युदकनाम । उदकस्य सत्वा सादयिता गमयिता । भरेषु सङ्ग्रामेषु हव्यः सर्वैः स्तोतृभिराह्वातव्यः एवंभूतो मरुत्वान्मरुद्भिर्युक्तः स इन्द्रो नोऽस्माकमूती ऊतये रक्षणाय भवतु ॥ वृष्ण्येभिः । वृषञ्शब्दाद्भवे छन्दसीति यत् । अल्लोपोऽन इत्यकारलोपः । ये चाभावकर्मणोरिति प्रकृतिभावस्तु व्यत्ययेन न भवति । महः । मह पूजायां क्विप् । यद्वा । महच्छब्देऽच्छब्दलोपः । सावेकाच इति विभक्तेरुदात्तत्वम् । सम्राट् । णो राजि समः क्वौ (पा ८-३-२५) इति राजतौ क्विबन्त उत्तरपदे समो मकारस्य मकारादेशः । मकारस्य च मकारवचनमनुस्वारबाधनार्थं सतीनसत्वा । षद्लृविशरणगत्यवसादनेषु । मेघेषु निषीदतीति सतीनं वृष्व्युदकम् । औणादिक ईनप्रत्ययस्तकारान्तादेशश्च । यद्वा । सती माध्यमिका वाक् । सा इना ईश्वरा यस्य तत्सतीनम् । व्यत्ययेन पुंवद्भावाभावः । तत्सत्वा । सदेरन्तर्भावितण्यर्थात्प्र ईरसद्योस्तुट्च (उ ४-११६) इत्यौणादिको वनिप् तुडागमश्च । मरुद्वृधादित्वात्पूर्वपदान्तोदात्तत्वम् । मरुत्वान् । झय इति मतुपो वत्वम् । ऊती । ऊतियूतीत्यादिना क्तिन उदात्तत्वम् । सुपां सुलुगिति चतुर्थ्याः पूर्वसवर्णदीर्घः ॥ १ ॥</description>
    </item>
    
    <item>
      <title>१०१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/101/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/101/</guid>
      <description>०१ इन्द्रः। कुत्स आङ्गिरसः। जगती।
प्र म॒न्दिने॑ पितु॒मद॑र्चता॒ वचो॒ यः कृ॒ष्णग॑र्भा नि॒रह॑न्नृ॒जिश्व॑ना ।
अ॒व॒स्यवो॒ वृष॑णं॒ वज्र॑दक्षिणं म॒रुत्व॑न्तं स॒ख्याय॑ हवामहे ॥
प्र । म॒न्दिने॑ । पि॒तु॒ऽमत् । अ॒र्च॒त॒ । वचः॑ । यः । कृ॒ष्णऽग॑र्भाः । निः॒ऽअह॑न् । ऋ॒जिश्व॑ना ।
अ॒व॒स्यवः॑ । वृष॑णम् । वज्र॑ऽदक्षिणम् । म॒रुत्व॑न्तम् । स॒ख्याय॑ । ह॒वा॒म॒हे॒ ॥
प्र मन्दिन इत्येकादशर्चमष्टमं सूक्तमाङ्गिरसस्य कुत्सस्यार्षम् । अष्टम्याद्याश्चतस्रस्त्रिष्टुभः शिष्टाः सप्त जगत्यः । इन्द्रो देवता । तथा चानुक्रान्तम् । प्र मन्दिन एकादश कुत्सश्चतुस्त्रिष्टुबन्तमाद्या गर्भस्राविण्युपनिषत् ॥ दशरात्रस्य नवमेऽहनि मरुत्वतीय एतत्सूक्तम् । विश्वजित इति खंडे सूत्रितम् । प्र मन्दिन इमा उ त्वेति मरुत्वतीयम् (आ ८-७) इति ।हे ऋत्विजो । मन्दिने स्तुतिमते स्तोतव्यायेन्द्राय पितुमद्धविर्लक्षणेनान्नेनोपेतं वचः स्तुतिलक्षणं वचनं प्रार्चत । प्रकर्षेणोच्चारयत । य इन्द्र ऋजिश्वनैतत्संज्ञकेन राज्ञा सख्या सहितः सन् कृष्णगर्भाः । कृष्णो नाम कश्चिदसुरः । तेन निषिक्तगर्भास्तदीया भार्या निरहन् । अवधीत् । कृष्णमसुरं हत्वा पुत्राणामप्यनुत्पत्त्यर्थं गर्भिणीस्तस्य भार्या अप्यवधीदित्यर्थः । अवस्यवो रक्षणेच्छवो वयं व्कृषणं कामानां वर्षितारं वज्रदक्षिणं वज्रयुक्तेन दक्षिणहस्तेनोपेतं तं मरुत्वन्तमिन्द्र सख्याय सख्युः कर्मणे हवामहे । आह्वयामहे ॥ मन्दिने । मदि स्तुतिमोदमदस्वप्नकान्तिगतिषु । औणादिक इनिप्रत्ययः । तदुक्तं यास्केन । मन्दी मन्दतेः स्तुतिकर्मणः (नि ४-२४) इति । पितुमत् । ह्रस्वनुड्भ्यां मतुबिति मतुप उदात्तत्वम् । कृष्ण गर्भाः । कृष्णेन निषिक्ता गर्भा यासु तास्तथोक्ताः । परादिश्छन्दसि बहुलमिति पूर्वपदान्तोदात्तत्वम् । अवस्यवः । अवेरौणादिको भावेऽसुन् । अव इच्छत्यवस्यति । सुप आत्मनः क्यच् । क्याच्छन्दसीत्युप्रत्ययः । वृषणम् । वा षपूर्वस्य निगम इति विकल्पनादुपधादीर्घाभावः । सख्याय । सख्युः कर्म सख्यम् । सख्युर्य इति यप्रत्ययः । हवामहे । ह्वेञो लट बहुलं छन्दसीति संप्रसारणं ॥ १ ॥</description>
    </item>
    
    <item>
      <title>१०२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/102/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/102/</guid>
      <description>०१ इन्द्रः। कुत्स आङ्गिरसः। जगती।
इ॒मां ते॒ धियं॒ प्र भ॑रे म॒हो म॒हीम॒स्य स्तो॒त्रे धि॒षणा॒ यत्त॑ आन॒जे ।
तमु॑त्स॒वे च॑ प्रस॒वे च॑ सास॒हिमिन्द्रं॑ दे॒वासः॒ शव॑सामद॒न्ननु॑ ॥
इ॒माम् । ते॒ । धिय॑म् । प्र । भ॒रे॒ । म॒हः । म॒हीम् । अ॒स्य । स्तो॒त्रे । धि॒षणा॑ । यत् । ते॒ । आ॒न॒जे ।
तम् । उ॒त्ऽस॒वे । च॒ । प्र॒ऽस॒वे । च॒ । स॒स॒हिम् । इन्द्र॑म् । दे॒वासः॑ । शव॑सा । अ॒म॒द॒न् । अनु॑ ॥</description>
    </item>
    
    <item>
      <title>१०३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/103/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/103/</guid>
      <description>०१ इन्द्रः। कुत्स आङ्गिरसः। त्रिष्टुप्।
तत्त॑ इन्द्रि॒यं प॑र॒मं प॑रा॒चैरधा॑रयन्त क॒वयः॑ पु॒रेदम् ।
क्ष॒मेदम॒न्यद्दि॒व्य१॒॑न्यद॑स्य॒ समी॑ पृच्यते सम॒नेव॑ के॒तुः ॥
तत् । ते॒ । इ॒न्द्रि॒यम् । प॒र॒मम् । प॒रा॒चैः । अधा॑रयन्त । क॒वयः॑ । पु॒रा । इ॒दम् ।
क्ष॒मा । इ॒दम् । अ॒न्यत् । दि॒वि । अ॒न्यत् । अ॒स्य॒ । सम् । ई॒मिति॑ । पृ॒च्य॒ते॒ । स॒म॒नाऽइ॑व । के॒तुः ॥
तत्त इत्यष्टर्चं दशमं सूक्तं कुत्सस्यार्षमैन्द्रं त्रैष्टुभम् । तथा चानु क्रान्तम् । तत्तेऽष्टाविति ॥ तृतीये छन्दोमे निष्केवल्य इदं सूक्तं निविद्धानम् । विश्वजित इति खंडे सूत्रितम् । तत्त इन्द्रयमिति निष्केवल्यम् (आ ८-७) इति ॥हे इन्द्र ते त्वदीयं परममुत्कृष्टं तत्प्रसिद्धमिदं वर्तमानमिन्द्रियं बलं पुरा पूर्वस्मिन्काले कवयः क्रान्तदर्शिनः स्तोतारः पराचैः पराचीनं पराङ्मुखम् । यद्वा । पराचैः परांचनैः परागमनैर्युक्तम् । युद्धाभिमुखमेवाधारयन्त । धृतवन्तः । अपि चास्येन्द्रस्यान्यदेकमिदमग्न्याख्यं ज्योतिः क्षमा क्षमायां भूमौ वर्तते । अन्यदप्येकं सूर्याख्यं दिवि द्युलोके । ईं तदिदमुभयविधमिन्द्रस्य ज्योतिः संपृच्यते । परस्परं सं युज्यते । रात्रावादित्योऽग्निना संयुक्तो भवति । अग्निं वावादित्यः सायं प्रविशति । तस्मादग्निर्दूरान्नक्तं ददृश इति श्रुतेः । अहनि त्वग्निः सूर्येण सङ्गच्छते । उद्यन्तं वावादित्यमग्निरनुसमारोहति । तस्माद्धूम एवाग्नेर्दिवा ददृश इति श्रुतेः । तै ब्रा २-१-२-९, १० । अनयोः परस्परसङ्गमने दृष्टान्तः । समनेव केतुः । समनशब्दः सङ्ग्रामवाची । यथा समने सङ्ग्रामे यध्यमानयोरुभयोः केतुर्ध्वजो ध्वजान्तरेण संयुज्यते तद्वत् ॥ इन्द्रियम् । इन्द्रस्य लिङ्गं बलम् । इन्द्रियमिन्द्रलिङ्गमिति घच्प्रत्ययान्तो निपात्यते । पराचैः । अव्ययमेतत् उच्चैर्नीचैरिति यथा । यास्कस्त्वाह । पराचैः परांचनैः । नि ११-२५ । इति । क्षमा । सुपां सुलुगिति सप्तम्या लुक् । ईमो मलोपः सांहितिकश्छान्दसः । समनेव । षम ष्वम अवैक्लव्ये । अन्येभ्योऽपि दृश्यते (पा ३-३-१३०) इकि युच् । सुपां सुलुगिति सप्तम्या आकारः । इवेन विभक्त्यलोपः पूर्वपदप्रकृतिस्वरत्वं चेति समासः ॥ १ ॥</description>
    </item>
    
    <item>
      <title>१०४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/104/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/104/</guid>
      <description>०१ इन्द्रः। कुत्स आङ्गिरसः। त्रिष्टुप्।
योनि॑ष्ट इन्द्र नि॒षदे॑ अकारि॒ तमा नि षी॑द स्वा॒नो नार्वा॑ ।
वि॒मुच्या॒ वयो॑ऽव॒सायाश्वा॑न्दो॒षा वस्तो॒र्वही॑यसः प्रपि॒त्वे ॥
योनिः॑ । ते॒ । इ॒न्द्र॒ । नि॒ऽसदे॑ । अ॒का॒रि॒ । तम् । आ । नि । सी॒द॒ । स्वा॒नः । न । अर्वा॑ ।
वि॒ऽमुच्य॑ । वयः॑ । अ॒व॒ऽसाय॑ । अश्वा॑न् । दो॒षा । वस्तोः॑ । वही॑यसः । प्र॒ऽपि॒त्वे ॥
योनिरिति नवर्चमेकादशं सूक्तं कुत्सस्यार्षं त्रैष्टुभमैन्द्रम् । योनिर्नवेत्यनुक्रान्तं ॥ सूक्तविनियोगो लैङ्गिकः ॥हे इन्द्र योनिर्वेद्याख्यं स्थानं ते तव निषदे निषदनायोपवेशनायाकारि । कृतमस्माभिः प्रकल्पितमभूत् । तं योनिमा नि षीद । शीघ्रमागत्य तत्रोपविश । शीघ्रागमने दृष्टान्तः । स्वानो नार्वा । अर्वेत्यश्वनाम । यथाश्वः स्वानो हेषाशब्दं कुर्वन् स्वकीयं स्थानं शीघ्रमागच्छति तद्वत् । किं कृत्वा । वयोऽश्वबन्धनार्थान् रश्मीन्विमुच्य रथाद्विश्लिष्य तथाश्वान् रथे योजितांश्च तुरगानवसाय विमुच्य । अत्र निरुक्तम् । अवसायाश्वानिति स्यतिरुपसृष्टो विमोचने (नि १-१७) इति । कीदृशानश्वान् । प्रपित्वे यागकाले प्राप्ते । प्रपित्वे प्राप्तेऽभीकेऽभ्यक्ते (नि ३-२०) इति यास्कः । दोषा रात्रौ वस्तोरहनि च वहीयस आदरातिशयेन वोढ ॄन् ॥ निषदे । सदेः संपदादिलक्षणो भावे क्विप् । स्वानः । स्यमु स्वन ध्वन शब्दे । बहुलवचनात्कर्तरि घञ् । कर्षात्वत इत्यन्तोदात्तत्वम् । वयः । वियन्ति रथेन सह सङ्गच्छन्त इति विशब्देन रश्मय उच्यन्ते । वी गत्यादिषु । औणादिक इप्रत्ययः । टलोपश्च । द्वितीयार्थे प्रथमा । अवसाय । षो अन्तकर्मणि । आदेच इत्यात्वम् । समासेऽनञ्पूर्व इति क्त्वोल्यबादेशः । वहीयसः । वह प्रापणे । तृजन्ताद्वोढृशब्दात्तुश्छन्दसीतीयसुन् । तुरिष्ठेमेयःस्विति तृलोपे कर्तव्ये ढत्वधत्वष्वुत्वढ्रलोपानामसिद्धत्वात्तदाश्रितस्यौत्वस्याप्यभावे तृलोप एव क्रियते ॥ १ ॥</description>
    </item>
    
    <item>
      <title>१०५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/105/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/105/</guid>
      <description>०१ विश्वेदेवाः। आप्त्यस्त्रितः कुत्स आङ्गिरसो वा। पङ्क्तिः।
च॒न्द्रमा॑ अ॒प्स्व१॒॑न्तरा सु॑प॒र्णो धा॑वते दि॒वि ।
न वो॑ हिरण्यनेमयः प॒दं वि॑न्दन्ति विद्युतो वि॒त्तं मे॑ अ॒स्य रो॑दसी ॥
च॒न्द्रमाः॑ । अ॒प्ऽसु । अ॒न्तः । आ । सु॒ऽप॒र्णः । धा॒व॒ते॒ । दि॒वि ।
न । वः॒ । हि॒र॒ण्य॒ऽने॒म॒यः॒ । प॒दम् । वि॒न्द॒न्ति॒ । वि॒ऽद्यु॒तः॒ । वि॒त्तम् । मे॒ । अ॒स्य । रो॒द॒सी॒ इति॑ ॥
चन्द्रमा इत्येकोनविंशत्यृचं द्वादशं सूक्तम् । आपां पुत्रस्य त्रितस्य कूषे पतितस्य कुत्सस्य वार्षम् । तथा चोभयोः कूपपात आम्नायते । त्रितः कूपेऽवहितः काटे निबाळ्ह ऋषिरह्वदूतय इति च । त्रितस्य चापां पुत्रत्वं तैत्तिरीयाः स्पष्टमामनन्ति । तत एकतोऽजायत स द्वितीयमभ्यपातयत् ततो द्वितोऽजायत स तृतीयमभ्यपातयत् ततस्त्रितोऽजायत यदद्भ्योऽजायन्त तदाप्यानामप्यत्वम् । तै ब्रा ३-२-८-१०, ११ । इति । तमेतमाप्यं त्रितस्तद्वेदाप्त्य इति तकारोपजनेन वयमधीमह इति । अन्त्या त्रिष्टुप् । सं मा तपन्तीत्येषा यवमध्या महाबृहती आद्यौ द्वावष्टाक्षरौ पादौ द्वादशाक्षरस्तृतीयस्ततो द्वावष्टाक्षरौ सा यवमध्या महाबृहती । चत्वारोऽष्टका जागतश्च महाबृहतीत्युक्त्वा मध्ये चेद्यवमध्या । अनु ९-१० । इत्युक्तलक्षणोपेतत्वात् । शिष्टाः पङ्क्तयः । विश्वे देवा देवता । तथा चानुक्रान्तम् । चन्द्रमा एकोनाप्त्यस्त्रितो वा वैश्वदेवं हि पाङ्क्तमन्त्या त्रिष्टुबष्टमी महाबृहती यवमध्येति । हीत्यभिधानादिदमादीनि त्रीणि सूक्तानि वैश्वदेवानि ॥ विनियोगः । अत्र शाट्यायनिन इतिहासमाचक्षते । एकतो द्वितस्त्रित इति पुरात्रय ऋषयो बभूवुः । ते कदाचिन्मरुभूमावरण्ये वर्तमानाः पिपासया सन्तप्तगात्राः सन्त एकं कूपमविन्दन् । तत्र त्रिशाख्य एको जलपानाय कूपं प्राविशत् । स्वयं पीत्वेतरयोश्च कूपादुदकमुद्धृत्य प्रादात् । तौ तदुदकं पीत्वा त्रितङ्कूपे पातयित्वा तदीयं धनं सर्वमपहृत्य कूपं च रधचक्रेण पिधाय प्रास्थिषाताम् । ततः कूपे पतितः स त्रितः कूपादुत्तरीतुमशक्नुवन्सर्वे देवा मामुद्धरन्त्विति मनसा सस्मार । ततस्तेषां स्तावकमिदं सूक्तं ददर्श । तत्र रात्रौ कूपस्यान्तश्चन्द्रमसो रश्मीन्पश्यन्परिदेवयते ॥आप्स्वन्तरिक्षासूदकमये मंडलेऽन्तर्मध्ये वर्तमानः सुपर्णः शोभनपतनः । यद्वा । सुपर्ण इति रश्मिनाम । सुषुम्णाख्येन सूर्यरश्मिना युक्तश्चन्द्रमा दिवि द्युलोक आ धावते । आङ् मर्यादायाम् । एकेनैव प्रकारेण धावते । शीघ्रं गच्छति । तादृशस्य चन्द्रमसः संबन्धिनो हे हिरण्यनेमयः सुवर्णसदृशपर्यन्ताः । यद्वा । हितरमणीयप्रान्ता । विद्युतो विद्योतमाना रश्मयो वो युष्माकं पदं पादस्थानीयमग्रं न विन्दन्ति । मदीयानीन्द्रियाणि कूपेनावृतत्वान्न लभन्ते । अत इदमनुचितम् । तस्मात्कूपान्मामुत्तारयतेतृर्थः । अपि च हे रोदसी द्यावापृथिव्यौ मे मदीयमस्येदं स्तोत्रं वित्तम् । जानीतम् । यद्वा । मदीयं कूपपतनरूपं यदिदं दुःखं तदवगच्छतम् । मदीयं स्तोत्रं श्रुत्वा मदीयं दुःखं ज्ञात्वा वास्मात्कूपान्मामुत्तारयतमित्यर्थः ॥ चन्द्रमाः । चन्द्रमाह्लादनं सर्वस्य जगतो निर्मिमीत इति चन्द्रमाः । चन्द्रे माङो डित् (उ ४-२२७) इत्यसुन् । दासीभारादिषु पाठात्पूर्वपदप्रकृतिस्वरत्वम् । धावते । सृ गतौ । पाघ्रेत्यादिना वेगितायां धावादेशः । व्यत्ययेनात्मनेपदम् । वित्तम् । विद ज्ञाने । लोट्यदादित्वाच्छपो लुक् । पादादित्वात्तिङ्जतिङ इति निघाताभावः । अस्य । क्रियाग्रहणं कर्तव्यमिति कर्मणः संप्रदानत्वाच्चतुर्थ्यर्थे षष्ठी । ऊडिदमिति विभक्तेरुदात्तत्वं ॥ १ ॥</description>
    </item>
    
    <item>
      <title>१०६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/106/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/106/</guid>
      <description>०१ विश्वेदेवाः। कुत्स आङ्गिरसः। जगती।
इन्द्रं॑ मि॒त्रं वरु॑णम॒ग्निमू॒तये॒ मारु॑तं॒ शर्धो॒ अदि॑तिं हवामहे ।
रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन ॥
इन्द्र॑म् । मि॒त्रम् । वरु॑णम् । अ॒ग्निम् । ऊ॒तये॑ । मारु॑तम् । शर्धः॑ । अदि॑तिम् । ह॒वा॒म॒हे॒ ।
रथ॑म् । न । दुः॒ऽगात् । व॒स॒वः॒ । सु॒ऽदा॒नवः॒ । विश्व॑स्मात् । नः॒ । अंह॑सः । निः । पि॒प॒र्त॒न॒ ॥
षोडशेऽनुवाके सप्तदशसूक्तानि । ततेन्द्रमिति सप्तर्चं प्रथमं सूक्तम् । अत्रानुक्रम्यते । इन्द्रं मित्रं सप्त त्रिष्टुबन्तमिति । अनुवर्तमानत्वात्कुत्स ऋषिः । त्रितस्तु वाऽविशिष्टत्वात्तत्रैव विकल्पितो नानुवर्तते । अन्त्या त्रिष्टुप् । शिष्टास्त्रिष्टुबन्त परिभाषया जगत्यः । विश्वे देवा देवतेत्युक्तम् । विनियोगो लैङ्गिकः ॥ऊतये रक्षणाय वयमिन्द्रादीन्मारुतं शर्धो मरुत्समूहरूपं बलं च हवामहे । आह्वयामहे । वसवो निवासयितारः सुदानवः शोभनदाना इन्द्रादयो विश्वस्मात्सर्वस्मादंहसः पापान्नोऽस्मान्निष्पपर्तन । निर्गमय्य पालयत । तत्र दृष्टान्तः । रथं न दुर्गात् । गन्तुमशक्यान्निम्नोन्नतात्स्थानात्सारथयो यथा रथं पालयन्ति । तद्वत् । पिपर्तन । पृ इत्येके । लोट तप्तनप्तनथनाश्चेति तस्य तनबादेशः । पित्त्वेन ङित्त्वाभावाद्गुणः । अर्तिपिपर्त्योश्चेत्यभ्यासस्येत्वं ॥ १ ॥</description>
    </item>
    
    <item>
      <title>१०७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/107/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/107/</guid>
      <description>०१ विश्वेदेवाः। कुत्स आङ्गिरसः। त्रिष्टुप्।
य॒ज्ञो दे॒वानां॒ प्रत्ये॑ति सु॒म्नमादि॑त्यासो॒ भव॑ता मृळ॒यन्तः॑ ।
आ वो॒ऽर्वाची॑ सुम॒तिर्व॑वृत्यादं॒होश्चि॒द्या व॑रिवो॒वित्त॒रास॑त् ॥
य॒ज्ञः । दे॒वाना॑म् । प्रति॑ । ए॒ति॒ । सु॒म्नम् । आदि॑त्यासः । भव॑त । मृ॒ळ॒यन्तः॑ ।
आ । वः॒ । अ॒र्वाची॑ । सु॒ऽम॒तिः । व॒वृ॒त्या॒त् । अं॒होः । चि॒त् । या । व॒रि॒वो॒वित्ऽत॑रा । अस॑त् ॥
यज्ञो देवानामिति तृचं द्वितीयं सूक्तं कुत्सस्यार्षं त्रैष्टुभं वैश्व देवम् । यज्ञस्तृचमित्यनुक्रान्तम् । विनियोगो लैङ्गिकः ॥अस्मदीयो यज्ञो देवानामिन्द्रादीनां सुम्नं सुखं प्रत्येति प्राप्नोतु । अपि च हे आदित्यास आदित्या मृळयन्तोऽस्मान्सुखयन्तो भवत । तथा वो युष्माकं सुमतिः शोभना मतिर्भक्तानुग्रहपरा बुद्धिरर्वाच्यस्मदभिमुख्या ववृत्यात् । आवर्तताम् । या मतिरंहोश्चित् दारिद्र्यं प्राप्तस्यापि पुरुषस्य वरिवोवित्तरा । वरिव इति धननाम । अतिशयेन धनस्य लंभयित्र्यसत् भवेत् । सैषा मतिरस्मान्रक्षितुं वर्ततामित्यर्थः ॥ भवत । आमन्त्रितं पूर्वमविद्यमानवदित्यादित्यास इति पादादौ वर्तमानस्यामन्त्रितस्याविद्यमानवत्त्वेनास्य पादादित्वात् अपादादाविति पर्युदासान्निघाताभावः । मृळयन्तः । मड सुखने । ण्यन्ताल्लटः शतृ । शप् । छन्दस्युभयथेति । शतुरार्धधातुकत्वेनादुपदेशाल्लसार्वधातुकानुदात्तत्वाभावे शतुः स्वरः शिष्यते । ववृत्यात् । वृतु वर्तने । लिङि व्यत्ययेन परस्मैपदम् । बहुलम् । छन्दसीति शपः श्लुः । अंहोः अहि गतौ । इदित्त्वान्नुम् । औणादिक उप्रत्ययः । वरिवोवित्तरा । विद्लृलाभे । अस्मादन्तर्भावितण्यर्थात् क्विप् । तत आतिशायनिकस्तरप् । असत् । असु भुवि । लेट्यडागमः ॥ १ ॥</description>
    </item>
    
    <item>
      <title>१०८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/108/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/108/</guid>
      <description>०१ इन्द्राग्नी। कुत्स आङ्गिरसः। त्रिष्टुप्।
य इ॑न्द्राग्नी चि॒त्रत॑मो॒ रथो॑ वाम॒भि विश्वा॑नि॒ भुव॑नानि॒ चष्टे॑ ।
तेना या॑तं स॒रथं॑ तस्थि॒वांसाथा॒ सोम॑स्य पिबतं सु॒तस्य॑ ॥
यः । इ॒न्द्रा॒ग्नी॒ इति॑ । चि॒त्रऽत॑मः । रथः॑ । वा॒म् । अ॒भि । विश्वा॑नि । भुव॑नानि । चष्टे॑ ।
तेन॑ । आ । या॒त॒म् । स॒ऽरथ॑म् । त॒स्थि॒ऽवांसा॑ । अथ॑ । सोम॑स्य । पि॒ब॒त॒म् । सु॒तस्य॑ ॥
य इन्द्राग्नी इति त्रयोदशर्चं तृतीयं सूक्तं कुत्सस्यार्षं त्रैष्टुभमैन्द्राग्नम् । तथा चानुक्रान्तम् । य इन्द्राग्नी सप्तोनैन्द्राग्नं त्विति । विनियोगो लैङ्गिकः ॥हे इन्द्राग्नी चित्रतमोऽतिशयेन चायनीयो वा युवयोः संबन्धी यो रथो विश्वानि भुवनानि भूतजातान्यभिचष्टे अभिमुख्येन पश्यति । सुवर्णमयत्वात् रत्नखचितत्वाच्च स्वप्रभाभिः कृत्स्नं जगद्भासयतीत्यर्थः । तेन रथेना यातम् । अस्मद्यज्ञमागच्छतम् । तत्किं पर्यायेण । नेत्याह । सरथं समानमेकं रथं तस्थिवांसा युगपदेवास्थितवन्तौ युवामागच्छतम् । न पर्यायेणेत्यर्थः । अथागमनानन्तरं सुतस्य ऋत्विग्भिरभिषुतं सोमस्य सोमं स्वांशलक्षणं तदेकदेशं वा पिबतं ॥ वां ॥ युष्मदस्मदोः षष्ठीचतुर्थीत्यादिना (पा ८-१-२०) षष्ठीद्विवचनस्य । वामादेशः । सर्वानुदात्तत्वम् । चष्टे । चक्षिङ् व्यक्तायां वाचि । अत्य प्रकाशनार्थः । अदादित्वाच्छपो लुक् । स्कोः संयोगाद्योरिति कलोपः । तास्यनुदात्तेदिति लसार्वधातुकानुदात्तत्वे धातुस्वरः शिष्यते । यद्वृत्तान्नित्यमिति निघातप्रतिषेधः । सरथम् । समानश्चासौ रथश्च सरथः । समानस्य छन्दसीति सभावः । परादिश्छन्दसि बहुलमित्युत्तरपदाद्युदात्तत्वम् । तस्थिवांसा । ष्ठा गतिनिवृत्तौ । लिटः क्वसुः । द्विर्वचनम् । शर्पूर्वाः खयः । वस्वेकाजाद्घसामितीडागमः । अतो लोप इट चेत्याकारलोपः । सुपां सुलुगित्याकारः । सोमस्य । क्रियाग्रहणं कर्तव्यमिति कर्मणः संप्रदानत्वाच्चतुर्थ्यर्थे षष्ठी ॥ १ ॥</description>
    </item>
    
    <item>
      <title>१०९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/109/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/109/</guid>
      <description>०१ इन्द्राग्नी। कुत्स आङ्गिरसः। त्रिष्टुप्।
वि ह्यख्यं॒ मन॑सा॒ वस्य॑ इ॒च्छन्निन्द्रा॑ग्नी ज्ञा॒स उ॒त वा॑ सजा॒तान् ।
नान्या यु॒वत्प्रम॑तिरस्ति॒ मह्यं॒ स वां॒ धियं॑ वाज॒यन्ती॑मतक्षम् ॥
वि । हि । अख्य॑म् । मन॑सा । वस्यः॑ । इ॒च्छन् । इन्द्रा॑ग्नी॒ इति॑ । ज्ञा॒सः । उ॒त । वा॒ । स॒ऽजा॒तान् ।
न । अ॒न्या । यु॒वत् । प्रऽम॑तिः । अ॒स्ति॒ । मह्य॑म् । सः । वा॒म् । धिय॑म् । वा॒ज॒ऽयन्ती॑म् । अ॒त॒क्ष॒म् ॥
हे इन्द्राग्नी वस्यः प्रशस्तं धनमिच्छन् कामयमानोऽहं ज्ञासो ज्ञातीन् उत वापि वा सजातान् । समानजन्मानो ज्ञातिव्यतिरिक्ता बान्धवा तांश्च मनसा बुद्ध्यावि ह्यख्यम् । युवामेव ज्ञातिरूपेण बन्धुरूपेण च व्यज्ञासिषम् । ते हि धनस्य दातारो भवन्ति । अपि च युवद्युवाभ्यामन्यान्येन केनचिन्मह्यं दत्ता प्रमतिः प्रकृष्टा बुद्धिर्नास्ति । मदीया यैषा प्रकृष्टा बुद्धिः सा युवाभ्यामेव दत्ता । स तादृश्या बुद्ध्या युक्तोऽहं वां युवयोः संबन्धिनीं वाजयन्तीमन्नमस्मभ्यमिच्छन्तीं धियं ध्यानेन निष्पन्नां स्तुतिमतक्षम् । अकार्षं ॥ अख्यं लुङ्यस्यतिवक्तिख्यातिभ्योऽङिति च्लेरङादेशः । वस्यः । वसुशब्दादीयसुन् । टीरिति टलोपः । छान्दस ईकारलोपः । ज्ञासः । सुखदुःखादिकं साम्येन जानन्तीति ज्ञासो ज्ञातयः । ज्ञा अवबोधने । औणादिकोऽसुन् । व्यत्ययेन विभक्तेरुदात्तत्वम् । युवत् । सुपां सुलुगिति विभक्तेर्लुक् । द्व्यर्थाभिधायकत्वाद्युवावौ द्विवचने (पा ७-२-९२) इति युष्मदो मपर्यन्तस्य युवादेशः ॥ १ ॥</description>
    </item>
    
    <item>
      <title>११०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/110/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/110/</guid>
      <description>०१ ऋभवः। कुत्स आङ्गिरसः। जगती।
त॒तं मे॒ अप॒स्तदु॑ तायते॒ पुनः॒ स्वादि॑ष्ठा धी॒तिरु॒चथा॑य शस्यते ।
अ॒यं स॑मु॒द्र इ॒ह वि॒श्वदे॑व्यः॒ स्वाहा॑कृतस्य॒ समु॑ तृप्णुत ऋभवः ॥
त॒तम् । मे॒ । अपः॑ । तत् । ऊं॒ इति॑ । ता॒य॒ते॒ । पुन॒रिति॑ । स्वादि॑ष्ठा । धी॒तिः । उ॒चथा॑य । श॒स्य॒ते॒ ।
अ॒यम् । स॒मु॒द्रः । इ॒ह । वि॒श्वऽदे॑व्यः । स्वाहा॑ऽकृतस्य । सम् । ऊं॒ इति॑ । तृ॒प्णु॒त॒ । ऋ॒भ॒वः॒ ॥
हे ऋभवो मे मयापोऽग्निष्टोमादिरूपं कर्म ततम् । विस्तारितम् । बहुशः पूर्वमनुष्ठितम् । तदु तदेव पुनस्तायते । विस्तार्यते अनुष्ठीयत इत्यर्थः तत्र स्वादिष्ठा स्वादुतमातिशयेन प्रीतिकरी धीतिः स्तुतिश्चोचथाय स्तुत्याय शस्यते । पठ्यते । अपि चेहास्मिन्यागे समुद्रः समुन्दनशीलोऽयं सोमरसो विश्वदेव्यः सर्वेभ्यो देवेभ्यः पर्याप्तो यथा भवति तथा संपादितः । तस्य स्वाहाकृतस्य स्वाहाकारेणाग्नौ प्रक्षिप्तस्य सोमस्य पानेन समु तृप्णुत । सम्यगेव तृप्ता भवत ॥ ततम् । तनु विस्तारे । निष्ठायां यस्य विभाषेतीट् प्रतिषेधः । अनुदात्तोपदेशेत्यादिनानुनासिकलोपः । अपः । आप्लृव्याप्तौ । आपः कर्माख्यायां ह्रस्वो नुट्च वा (उ ४-२०७) इत्यसुन् धातोर्ह्रस्वश्च । तायते । तनोतेर्यकि (पा ६-४-४४) इत्यात्वम् । स्वादिष्ठा । स्वादुशब्दादातिशायनिक इष्ठन् । टीरिति टलोपः । उचथाय । वच परिभाषणे । औणादिकोऽथक्प्रत्ययः । वचिस्वपीत्यादिना संप्रसारणम् । समुद्रः । उन्दी क्लेदने । स्फायितंचेत्यादिना रक् । अनिदितामिति नलोपः । विश्वदेव्यः । देवार्हो भागो देव्यः । छन्दसि चेति यप्रत्ययः । विश्वे सर्वे देव्या यस्मिन्सोमे । बहुव्रीहौ विश्वं संज्ञायामिति व्यत्ययेनासंज्ञायामपि पूर्वपदान्तोदात्तत्वम् । स्वाहकृतस्य । स्वाहाशब्दस्य ऊर्यादित्वेन गतित्वात् (पा १-४-६१) गतिरनन्तर इति पूर्वपदप्रकृतिस्वरत्वम् । तृप्णुत । तृप प्रीणने । स्वादिभ्यः श्नुः । ऋभव । इत्यनेन संहितायामृत्यक इति प्रकृतिभावः ॥ १ ॥</description>
    </item>
    
    <item>
      <title>१११</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/111/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/111/</guid>
      <description>०१ ऋभवः। कुत्स आङ्गिरसः। जगती।
तक्ष॒न्रथं॑ सु॒वृतं॑ विद्म॒नाप॑स॒स्तक्ष॒न्हरी॑ इन्द्र॒वाहा॒ वृष॑ण्वसू ।
तक्ष॑न्पि॒तृभ्या॑मृ॒भवो॒ युव॒द्वय॒स्तक्ष॑न्व॒त्साय॑ मा॒तरं॑ सचा॒भुव॑म् ॥
तक्ष॑न् । रथ॑म् । सु॒ऽवृत॑म् । वि॒द्म॒नाऽअ॑पसः । तक्ष॑न् । हरी॒ इति॑ । इ॒न्द्र॒ऽवाहा॑ । वृष॑ण्वसू॒ इति॒ वृष॑ण्ऽवसू ।
तक्ष॑न् । पि॒तृऽभ्या॑म् । ऋ॒भवः॑ । युव॑त् । वयः॑ । तक्ष॑न् । व॒त्साय॑ । मा॒तर॑म् । स॒चा॒ऽभुव॑म् ॥
तक्षन्निति पंचर्चं षष्ठं सूक्तं कुत्सस्यार्षमार्भवम् । पंचमी त्रिष्टुप् । रिष्टाश्चतस्रो जगत्यः । तथा चानुक्रान्तम् । तक्षन् पंचान्त्या त्रिष्टुबिति अग्निष्टोमे वैश्वदेवशस्त्र इदं सूक्तमार्भवं निविद्थानम् । सूत्रितं च । तक्षन्रथमयं वेनश्चोदयत्प्रश्निगर्भा (आ ५-१८) इति ॥विद्मनापस उत्कृष्टेन ज्ञानेन निप्पाद्यकर्माणो लाभवत्कर्माणो वा ऋभवो रथमश्विनोरारोहणार्थं सुवृतं शोभनवर्तनं सुचक्रं वा तक्षन् । अकुर्वन् । तथेन्द्रवाहा इन्द्रस्य वाहनभूतौ हरी हरणशीलावेतत्संज्ञिकावश्वौ तक्षन् । कृतवन्तः । कीदृशौ । वृषण्वसू । सेचनसमर्थेन दृढतरेण धनेन बलेन वा युक्तौ । अपि च पितृभ्यां स्वकीयाभ्यां मातापितृभ्यां वृद्धाभ्यां युवद्यौवनोपेतं वय आयुर्ऋभवस्तक्षन् । कृतवन्तः । तथा वत्साय मातरं गां सचाभुवं सहभुवं सह वर्तमानां तक्षन् । अकुर्वन् । तक्षन् ॥ तक्षू त्वक्षू तनूकरणे । लङि बहुलं छन्दस्यमाङ्योगेऽपीत्यडभावः । सुवृतम् । शोभनं वर्तत इति सुवृत् । वृतु वर्तने । क्विप्चेति क्विप् । विद्मनापसः । विद ज्ञाने । अन्येभ्योऽपि दृश्यन्त इति दृशिग्रहणाद्भावे मनिन् । संज्ञापूर्वकस्य विधेरनित्यत्वाद्गुणाभावः । बहुलवचनाद लुक् । यद्वा । विद्लृ लाभे । औणादिको भावे मक् । ततः पामादिलक्षणो नप्रत्ययः । विद्मनं लाभवदपः कर्म येषाम् । बहुव्रीहौ पूर्वपदप्रकृतिस्वरत्वम् । छान्दसः पूर्वसवर्णदीर्घः इन्द्रवाहा । इन्द्रं वहत इतीन्द्रवाहौ । वहश्चेति ण्विप्रत्ययः । अत उपधाया इति वृद्धिः । सुपां सुलुगिति विभक्तेराकारः । वृषण्वसू । वृष सेचने । कनिन्युवृषितक्षीत्यादिना कनिन् । नित्त्वादाद्युदात्तत्वम् । वृषण्वस्वश्वयोरुपसङ्ख्यानम् । पा १-४-१८-४ । इति वसुशब्द उत्तरपदे वृषण् भावः । बहुव्रीहौ पूर्वपदप्रकृतिस्वरत्वम् । युवत् । अत्र युवञ्शब्दः सामर्थ्यात्प्रवृत्तिनिमित्तं युवत्वमात्रमाचष्टे । तदस्मिन्नस्तीति युवत् । छान्दसो वर्णलोकः ॥ १ ॥</description>
    </item>
    
    <item>
      <title>११२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/112/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/112/</guid>
      <description>०१ द्यावापृथिव्यौ~अग्निः;अश्विनौ। कुत्स आङ्गिरसः। जगती।
ईळे॒ द्यावा॑पृथि॒वी पू॒र्वचि॑त्तये॒ऽग्निं घ॒र्मं सु॒रुचं॒ याम॑न्नि॒ष्टये॑ ।
याभि॒र्भरे॑ का॒रमंशा॑य॒ जिन्व॑थ॒स्ताभि॑रू॒ षु ऊ॒तिभि॑रश्वि॒ना ग॑तम् ॥
ईळे॑ । द्यावा॑पृथि॒वी इति॑ । पू॒र्वऽचि॑त्तये । अ॒ग्निम् । घ॒र्मम् । सु॒ऽरुच॑म् । याम॑न् । इ॒ष्टये॑ ।
याभिः॑ । भरे॑ । का॒रम् । अंशा॑य । जिन्व॑थः । ताभिः॑ । ऊं॒ इति॑ । सु । ऊ॒तिऽभिः॑ । अ॒श्वि॒ना॒ । आ । ग॒त॒म् ॥
ईळ इति पंचविंशत्यृचं सप्तमं सूक्तम् । आङ्गिरसस्य कुत्सस्यार्षं चतुर्विंशीपंचविंश्यौ त्रिष्टुभौ शिष्टास्त्रयोविंशतिर्जगत्यः । आद्यः पादो द्यावापृथिव्यः । द्वितीय आग्नेय । शिष्टं सूक्तमाश्विनम् । तथा चानुक्रान्तम् । ईळे पंचाधिकाश्विनमाद्यौ पादौ लिङ्गोक्तदेवतावन्त्ये त्रिष्टुभाविति ॥ प्रवर्ग्येऽभिष्टवेऽप्येतत्सूक्तम् । सूत्रितं च । ग्रावाणेवेळे द्यावापृथिवी इति (आ ४-६) इति ॥ प्रातरनुवाके चाश्वने क्रतौ जागते छन्दस्येतत्सूक्तम् । सूत्रितं च । अगन्ममहातारिष्मेळे द्यावापृथिवी इति जागतम् (आ ४-१५) इति ॥ आश्विनशस्त्रेऽप्येतत् प्रातरनुवाकन्यायेन (आ ६-५) इत्यतिदेशात् । तथाप्तोर्यामे सन्ति चत्वार्यतिरिक्तोक्थानि । तत्राच्छावाकातिरिक्तोक्थ एतत्सूक्तं यस्य पशव इति खंडे सूत्रितम् । ईळे द्यावापृथिवी उभा उ नूनम् । आ । ९-११ । इति ॥अहं द्यावापृथिवी द्यावापृथिव्यावीळे । स्तौमि । किमर्थम् । पूर्वचित्तये । पूर्वमेवाश्विनोः प्रज्ञापनाय । ते ह्यश्विनौ प्रत्यासन्ने । यद्वा । द्यावापृथिवी अश्विनौ स्तौमि पूर्वचित्तयेऽन्यदीयात्स्तोत्रात्पूर्वमेवास्मदीयस्य स्तोत्रस्य प्रबोधनाय । तथा चोक्तम् । तत्कावश्विनौ द्यावापृथिव्यावित्येके । नि १२-१ । इति । अपि च यामन् । यामन्यश्विनोरागमने सतीष्टये तदीययागार्थमाहवनीयरूपेण स्थापितमग्निं स्तौमीति शेषः । कीदृशमग्निम् । घर्मं प्रवृंजनेन दीप्तं सुरुचं अत एव शोभनकान्तियुक्तम् । हे अश्विनौ भरे । सङ्ग्रामनामैतत् । सङ्ग्रामेंऽशाय युष्मदीयभागाय जयप्राप्त्यर्थं याभिरूतिभिः पालनैः सहागत्य कारम् । कारशब्दः शङ्खवाचीत्यभियुक्ताः सङ्गिरन्ते । तेन ह्यभियुक्ताः सङ्गिरन्ते । कारं शब्दकारिणं शङ्खं जिन्वथः मुखेनापूरयथः । ताभिस्तादृशैरूतिभिः पालनैः सह । उ इति समुच्चये । अस्मानपि सुष्ठ्वा गतम् । आगच्छतं ॥ ईळे । ईड स्तुतौ । उत्तमैकवचनमिट् । अदादित्वाच्छपो लुक् । अनुदात्तेत्त्वाल्लसार्वधातुकानुदात्तत्वे धातुस्वरः । दावापृथिवी । द्यौश्च पृथिवी च । दिवो द्यावेति द्यावादेश आद्युदात्तोनिपातितः । पृथिवी शब्दो ङीषन्तोऽन्तोदात्तः । देवताद्वन्द्वे चेत्युभयपदप्रकृतिस्वरत्वम् । आपृथिवीति पर्युदासान्नोत्तरपदेऽनुदात्तादाविति निषेधाभावः । वा छन्दसीति पूर्वसवर्णदीर्घत्वम् । पूर्वचित्तये । चती संज्ञाने । अस्मादन्तर्भावितण्यर्थाद्भावे क्तिन् । मरद्वृधादित्वात्पूर्वपदान्तोदात्तत्वम् । सुरुचम् । रुच दीप्तावभिप्रीत्यां च । संपदादिलक्षणो भावे क्विप् । शोभना रुग्यस्य । नञ्सुसुभ्यामित्युत्तरपदान्तोदात्तत्वम् । यामन् । या प्रापणे । आतो मनिन्निति कृत्यल्युटो बहुलमिति बहुलवचनाद्भावे मनिन् । कारम् । क्रियतेऽनेनेति कारः । करणे घञ् । कर्षात्वत इत्यन्तोदात्तत्वम् । जिन्वथः । जिवि प्रीणनार्थः । अत्र प्रीणनहेतुभूतमापूरणं लक्ष्यते । धनेनापूरितो हि पुरुषः प्रीतो भवति । इदित्त्वान्नुम् । भौवादिकः । शपः पित्त्वादनुदात्तत्वम् । तिङोऽदुपदेशाल्लसार्वधातुकस्वरेण धातुस्वरः शिष्यते । यद्वृत्तान्नित्यमिति निघातप्रतिषेधः । तत्र हि व्यवहितेऽपि कार्यमिष्यत इत्युक्तम् । का ८-१-६६ । ऊ षु । इकः सुञीति दीर्घत्वम् । सुञ इति षत्वम् । ईषाअक्षादित्वात्सुञ उकारस्य प्रकृतिभावः । ऊतिभिः अवतेर्भावे क्तिन् । ज्वरत्वरेत्यादिना वकारस्योपधायाश्च ऊट् । ऊतियूतीत्यादिना निपातनात् क्तिन् उदात्तत्वम् । गतम् । गमेर्लोट बहुलं छन्दसीति विकरणस्य लुक् । अनुदात्तोपदेशेत्यादिनानुनासिकलोपः ॥ १ ॥</description>
    </item>
    
    <item>
      <title>११३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/113/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/113/</guid>
      <description>०१ उषाः;उषा रात्रिश्च। कुत्स आङ्गिरसः। त्रिष्टुप्।
इ॒दं श्रेष्ठं॒ ज्योति॑षां॒ ज्योति॒रागा॑च्चि॒त्रः प्र॑के॒तो अ॑जनिष्ट॒ विभ्वा॑ ।
यथा॒ प्रसू॑ता सवि॒तुः स॒वायँ॑ ए॒वा रात्र्यु॒षसे॒ योनि॑मारैक् ॥
इ॒दम् । श्रेष्ठ॑म् । ज्योति॑षाम् । ज्योतिः॑ । आ । अ॒गा॒त् । चि॒त्रः । प्र॒ऽके॒तः । अ॒ज॒नि॒ष्ट॒ । विऽभ्वा॑ ।
यथा॑ । प्रऽसू॑ता । स॒वि॒तुः । स॒वाय॑ । ए॒व । रात्री॑ । उ॒षसे॑ । योनि॑म् । अ॒रै॒क् ॥
इत्थं सप्तममध्यायं वाख्यायाष्टमोऽध्यायो व्याख्यातुमारभ्यते । प्रथमे मंडले षोडशेऽनुवाके सप्त सूक्तानि गतानि । इदमिति विन्तत्यृचमष्टमं सूक्तं अत्रानुक्रम्यते । इदं विंशतिरुषस्यं द्वितीयोऽर्धर्चो रात्रेश्चेति । ऋषिश्चा न्यस्मादिति परिभाषयानुवृत्तेराङ्गिरसः कुत्स ऋषिः । अनादेशपरिभाषया त्रिष्टुप् छन्दः । उषा देवता द्वितीयस्यार्धर्चस्य रात्रिरपि ॥ प्रातरनुवाक उषस्ये क्रतौ त्रैष्टुभे छन्दस्येतत्सूक्तम् । सूत्रितं च । इदं श्रेष्ठं पृथू रथ इति सूक्ते (आ ४-१४) इति ॥ आश्विनशस्त्रे चेदं सूक्तं प्रातरनुवाकातिदेशात् ॥ज्योतिषां ग्रहनक्षत्रादीनां द्योतमानानां मध्य इदमुषआख्यं ज्योतिः श्रेष्ठम् । प्रशस्यतमम् । अस्य कोऽतिशय इति चेत् उच्यते । नक्षत्रादिकं ज्योतिः स्वात्मानमेव प्रकाशयति नान्यत् । चन्द्रस्तु यद्यप्यन्यत्प्रकाशयति तथापि न विस्पष्टप्रकाशः । औषसं तु ज्योतिर्युगपदेव सर्वस्य जगतोंऽधकारनिराकरणेन विशेषेण प्रकाशकम् । अतः प्रशस्यतममित्यर्थः । तादृशं ज्योतिरागात् । पूर्वस्यां दिश्यागमत् । आगते च तस्मिन् चित्रश्चायनीयः प्रकेतोंऽधकारावृतस्य सर्वस्य पदार्थस्य प्रज्ञापकस्तदीयो रश्मिर्विभ्वा विभुर्व्याप्तः सन्नजनिष्ट । प्रादुरभूत् । किंच । यथा रात्री रात्रिः स्वयं सवितुः सूर्यप्रकाशात्प्रसूता उत्पन्ना । सूर्यो ह्यस्तं गच्छन् रात्रिं जनयति । तस्मिन्न नस्तमिते रात्रेरुत्पत्त्यभावात् । एवमेव रात्रिरप्युषसे सवायोषस उत्पत्तये तदर्थं योनि स्थानं स्वकीयापरभागलक्षणमारैक् । अरेचितवती । कल्पितवतीत्यर्थः । यद्वा प्रसूता रात्रिसकाशादुत्पन्नोषाः सवितुः सूर्यस्य सवाय प्रसवाय जन्मने यथा भवति एवं रात्रिरप्युषस उषसो यज्जन्म तदर्थं योनि स्वापरभागलक्षणं स्थानं कृतवती । अत्र निरुक्तम् । इदं श्रेष्ठं ज्योतिषां ज्योतिरागमत् चित्रं प्रकेतनं प्रज्ञाततममजनिष्ट विभूततमं यथा प्रसूता सवितुः प्रसवाय रात्रिरादित्यस्यैवं रात्र्युषसे योनिमरिचत्स्थानम् (नि २-१९) इति ॥ श्रेष्ठम् । प्रशस्यशब्दादातिशायनिक इष्ठन् । प्रशस्यस्यश्रः (पा ५-३-६०) इति श्रादेशः । प्रकृत्यैकाच् (पा ६-४-१६३) इति प्रकृतिभावाट्टलोपाभावः । अगात् । एतेर्लुङीर्णो गा लुङीति गादेशः गातिस्थेति सिचो लुक् । प्रकेतः । कितज्ञाने । अन्तर्भावितण्यर्थात्कर्मणि घञ् । थाथादिनोत्तरपदान्तोदात्तत्वम् । अजनिष्ट । जनी प्रादुर्भावे । लुङि सिच इडागमः । विभ्वा । विप्रसंभ्यो ड्व संज्ञायामिति भवतेर्डुप्रत्ययः । सुपां सुलुगित्यादिना सोराकारादेशः । ओः सुपीति यणादेशस्य न भूसुधियोरिति प्रतिषेधे प्राप्ते छन्दस्युभयथेतियणादेशः । व्यत्ययेनाद्युदात्तत्वम् । यद्वा विपूर्वाद्भवतेरौणादिको डुन्प्रत्ययः । नित्त्वादाद्युदात्तत्वम् । प्रसूता । षूङ् प्राणिप्रसवे । कर्मणि निष्ठा । गतिरनन्तर इति गतेः प्रकृतिस्वरत्वम् । सवाय । छन्दसि जवसवौ वक्तव्यौ । पा ३-३-५६-४ । इति निपातनादच् । चित्त्वादन्तो दात्तत्वम् । अणोऽप्रगृह्यस्यानुनासिक इति संहितायामकारः सानुनासिकः । एव । निपातस्य चेति संहितायां दीर्घः । रात्री रात्रेश्चाजसाविति ङीप् । यस्येति चेतीकारलोपः । अरैक् । रिचिर् विरेचने । लङि बहुलं छन्दसीति विकरणस्य लुक् । लघूपधगुणे हल्ङ्याब्भ्य इति तिलोपः । वर्णव्यापत्त्या व्यत्ययेन एकारस्य ऐकारः ॥ १ ॥</description>
    </item>
    
    <item>
      <title>११४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/114/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/114/</guid>
      <description>०१ रुद्रः। कुत्स आङ्गिरसः। जगती।
इ॒मा रु॒द्राय॑ त॒वसे॑ कप॒र्दिने॑ क्ष॒यद्वी॑राय॒ प्र भ॑रामहे म॒तीः ।
यथा॒ शमस॑द्द्वि॒पदे॒ चतु॑ष्पदे॒ विश्वं॑ पु॒ष्टं ग्रामे॑ अ॒स्मिन्न॑नातु॒रम् ॥
इ॒माः । रु॒द्राय॑ । त॒वसे॑ । क॒प॒र्दिने॑ । क्ष॒यत्ऽवी॑राय । प्र । भ॒रा॒म॒हे॒ । म॒तीः ।
यथा॑ । शम् । अस॑त् । द्वि॒ऽपदे॑ । चतुः॑ऽपदे । विश्व॑म् । पु॒ष्टम् । ग्रामे॑ । अ॒स्मिन् । अ॒ना॒तु॒रम् ॥
इमा रुद्रायेत्येकादशर्चं नवमं सूक्तं कुत्सस्यार्षम् । दशम्येकादश्यौ त्रिष्टुभौ । शिष्टा नव जगत्यः । रुद्रो देवता । तथा चानुक्रान्तम् । इमा एकादश रौद्रं द्वित्रिष्टुबन्तमिति । शूलगवादिषु रुद्रदेवत्येषु कर्मस्वनेन सूक्तेन दिगुपस्थेया । तथा च सूत्रितम् । कद्रुद्रायेमा रुद्राया ते पितरिमा रुद्राय स्थिरधन्वने गिर इति सर्वरुद्रयज्ञेषु दिशामुपस्थानम् । आ गृ ४-९-२१ । इति ॥रुद्राय । रोदयति सर्वमन्तकाल इति रुद्रः । यद्वा रुत्संसाराख्यं दुःखम् । तद्द्रावयत्यपगमयति विनाशयतीति रुद्रः । यद्वा । रुतः शब्दरूपा उपनिषधः । ताभिर्द्रूयते गम्यते प्रतिपाद्यत इति रुद्रः । यद्वा । रुत् शब्दात्मिका वाणी तत्प्रतिपाद्यात्मविद्या वा । तामुपासकेभ्यो राति ददातीति रुद्रः । यद्वा । रुणद्व्यावृणोतीति रुदन्धकारादि । तद्दृणाति विदारयतीति रुद्रः । यद्वा । कदाचिद्देवसुरसङ्ग्रामेऽग्न्यात्मको रुद्रो देवैर्निक्षिप्तं धनमपहृत्य निरगात् । असुराञ्जित्वा देवा एनमन्विष्य दृष्ट्वाधनमपाहरन् । तदानीमरुदत् । तस्माद्रुद्र इत्याख्यायते । तथा च तैत्तिरीयकम् । सोऽरोदीद्यदरोदीत्तद्रुद्रस्य रुद्रत्वम् । तै सं १-५-१-१ । इति । तस्मैरुद्राय मतीर्मननीया इमा स्तुतीः प्र भरामहे । प्रकर्षेण निष्पादयामः । कीदृशाय । तवसे प्रवृद्धाय कपर्दिने जटलाय क्षयद्वीराय क्षयन्तो विनश्यन्तो वीरा यस्मिन् तादृशाय । यद्वा । क्षयतिरैश्वर्यकर्मा । क्षयन्तः प्राप्तैश्वर्या वीरा मरुद्गणाः पुत्रा यस्य तस्मै । यथा येन प्रकारेण शं शमनीयानां रोगाणामुपशमनं द्विपदेऽस्मदीयाय मनुष्याय चतुष्पदे गवाश्वप्रभृतये चासत् । भवेत् तेन प्रकारेण स्तुतीः कुर्म इत्यर्थः । अतोऽस्मिन्नस्मदीये ग्रामे वर्तमानं विश्वं सर्वं प्राणिजातमनातुरम् । आतुरा रुग्णाः । तै रहितं सत् पुष्टं प्रवृद्धं भवतु ॥ रुद्राय । रोदेर्णिलुक्च (उ २-२२) इति रक् तवसे । तवशिर्वृद्ध्यर्थः । सौत्रो धातुः । औणादिकोऽसिप्रत्ययः । क्षयद्वीराय । क्षि क्षये । लटः शतृ । छन्दस्युभयथेति शतुरार्धधातुकत्वेनादुपदेशाल्लसार्वधातुकानुदात्तत्वाभावात्तस्यैव स्वरः शिष्यते । बहुव्रीहौ पूर्वपदप्रकृतिस्वरत्वम् । असत् अस भुवि । लेट्यडागमः । इतश्च लोप इतीकारलोपः । द्विपदे । द्वौपादावस्य । सङ्ख्यासुपूर्वस्येति पादशब्दस्यान्त्यलोपः समासान्तः । चतुर्थ्येकवचने भसंज्ञायां पादः पदिति पद्भावः । एकदेशविकृतस्यानन्यत्वात् । परि ३७ । द्वित्रिभ्यां पाद्दन्मूर्द्ध सु बहुव्रीहावित्युत्तरपदाद्युदात्तत्वम् । चतुष्पदे । स्वरवर्जं पूर्ववत् । बहुव्रीहौ पूर्वपदप्रकृतिस्वरत्वम् । पूर्वपदं च न्रः सङ्ख्यायाः (फि २-५) इत्याद्युदात्तं ॥</description>
    </item>
    
    <item>
      <title>११५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/115/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/115/</guid>
      <description>०१ सूर्यः। कुत्स आङ्गिरसः। त्रिष्टुप्।
चि॒त्रं दे॒वाना॒मुद॑गा॒दनी॑कं॒ चक्षु॑र्मि॒त्रस्य॒ वरु॑णस्या॒ग्नेः ।
आप्रा॒ द्यावा॑पृथि॒वी अ॒न्तरि॑क्षं॒ सूर्य॑ आ॒त्मा जग॑तस्त॒स्थुष॑श्च ॥
चि॒त्रम् । दे॒वाना॑म् । उत् । अ॒गा॒त् । अनी॑कम् । चक्षुः॑ । मि॒त्रस्य॑ । वरु॑णस्य । अ॒ग्नेः ।
आ । अ॒प्राः॒ । द्यावा॑पृथि॒वी इति॑ । अ॒न्तरि॑क्षम् । सूर्यः॑ । आ॒त्मा । जग॑तः । त॒स्थुषः॑ । च॒ ॥
चित्रमिति षडृचं दशमं सूक्तं कुत्सस्यार्षं त्रैष्टुभं सूर्यदेवताकम् । तथा चानुक्रान्तम् । चित्रं षट् सौर्यमिति ॥ आश्विनशस्त्रे सूर्योदयादूर्ध्वं सौर्याणि सूक्तानि शंसनीयानि । तत्रेदं सूक्तं शंसनीयम् । सूत्रितं च । चित्रं देवानां नमो मित्रस्य (आ ६-५) इति ॥ आदितस्तिस्र ऋचः सौर्यस्य पशोर्वपापुरोडाशहविषां क्रमेणानुवाक्याः । ततो द्वे वपापुरोडाशयोर्याज्ये । तथा च सूत्रितम् । चित्रं देवानामुदगादनीकमिति पंच शं नो भव चक्षसा शं नो अह्ना । आ । ३-८ । इति ॥ अतिमूर्तिनाम्न्येकाहे शुनासीर्ये पर्वणि च सूर्यस्य हविषश्चित्रं देवानामित्येषा याज्या । सूत्रितं च तरणिर्विश्वदर्शतश्चित्रं देवानामुदगादनीकमिति याज्यानुवाक्याः (आ ९-८) इति ॥ १५ ॥देवानाम् । दीव्यन्तीति देवा रश्मयः । तेषां देवजनानामेव वानीकं तेजःसमूहरूपं चित्रमाश्चर्यकरं सूर्यस्य मंडलमुदगात् । उदयाचलं प्राप्तमासीत् । कीदृशम् । मित्रस्य वरुणस्याग्नेश्च । उपलक्षणमेतत् । तदुपलक्षितानां जगतां चक्षुः प्रकाशकम् । चक्षुरिन्द्रियस्थानीयं वा । उदयं प्राप्य च द्यावापृथिवी दिवं पृथिवीमन्तरिक्षं चाप्राः । स्वकीयेन तेजसा आ समन्तादपूरयत् । ईदृग्भूतमंडलान्तर्वती सूर्येंऽतर्यामितया सर्वस्य प्रेरकः परमात्मा जगतो जङ्गमस्य तस्थुषः स्थावरस्य चात्मा स्वरूपभूतः । स हि सर्वस्य स्थावरजङ्गमात्मकस्य कार्यवर्गस्य कारणम् । कारणाच्च कार्यं नातिरिच्यते । तथा च पारमर्षं सूत्रम् । तदनन्यत्वमारंभणशब्दादिभ्य इति । वेदां २-१-१४ । इति ॥ यद्वा । स्थावरजङ्गमात्मकस्य सर्वस्य प्राणिजातस्य जीवात्मा । उदिते हि सूर्ये मृतप्रायं सर्वं जगत्पुनश्चेतनयुक्तं सदुपलभ्यते । तथा च श्रूयते । योऽसौतपन्नुदेति स सर्वेषां भूतानां प्राणानादायोदेतीति । तै आ १-१४-१ । इति ॥ आप्राः । प्रा पूरणे । लङि पुरुषव्यत्ययः । अदादित्वाच्छपो लुक् । जगतः । गमेर्द्वे च । पा ३-३-१७८-३ । इति क्विब्द्विर्वचनं च । गमः क्वामित्यनुनासिकलोपः । तस्थुषः । तिष्ठतेर्लिटः क्वसुः । द्विर्वचने शपूर्वाः खयः । षष्ठ्येकवचने वसोः संप्रसारणमिति संप्रसारणम् । आतो लोप इट चेत्याकारलोपः शासिवसीति षत्वं ॥ १ ॥</description>
    </item>
    
    <item>
      <title>११६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/116/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/116/</guid>
      <description>०१ अश्विनौ। कक्षीवान् दैर्घतमस औशिजः। त्रिष्टुप्।
नास॑त्याभ्यां ब॒र्हिरि॑व॒ प्र वृ॑ञ्जे॒ स्तोमाँ॑ इयर्म्य॒भ्रिये॑व॒ वातः॑ ।
यावर्भ॑गाय विम॒दाय॑ जा॒यां से॑ना॒जुवा॑ न्यू॒हतू॒ रथे॑न ॥
नास॑त्याभ्याम् । ब॒र्हिःऽइ॑व । प्र । वृ॒ञ्जे॒ । स्तोमा॑न् । इ॒य॒र्मि॒ । अ॒भ्रिया॑ऽइव । वातः॑ ।
यौ । अर्भ॑गाय । वि॒ऽम॒दाय॑ । जा॒याम् । से॒ना॒ऽजुवा॑ । नि॒ऽऊ॒हतुः॑ । रथे॑न ॥
सप्तदशेऽनुवाके पंच सूक्तानि । तत्र नासत्याभ्यामिति पंचविंशत्यृचं प्रथमं सूक्तम् । उशिक्संज्ञायामङ्गराजस्य महिष्या दास्यां दीर्घतमसोत्पादितः कक्षीवानस्य सूक्तस्य ऋषिः । त्रिष्टुप् छन्दः । अश्विनौ देवता । तथा चानुक्रान्तम् । नासत्याभ्यां पंचाधिका कक्षीवान्दैर्घतमस उशिक्प्रसूत अश्विनं वा इति । तुह्यादिपरिभाषयेदमादीनि पंच सूक्तान्यश्विदेवत्यानि ॥ प्रातरनुवाकस्याश्विने क्रतौ त्रैष्टुभे छन्दसीदमादीनि त्रीणि सूक्तानि । अथाश्विन इति खंडे सूत्रितम् । ग्रावाणेव नासत्याभ्यामिति त्रीणि (आ ४-१५) इति ॥ अश्विनशस्त्रे चैतानि शस्यानि प्रातरनुवाकन्यायेन (आ ६-५) इत्यतिदिष्टत्वात् ॥बर्हिरिव यथा कश्चिद्यजमानो यागार्थ बर्हिः प्र वृंजे प्रकर्षेणान्यूनानतिरिक्तं यागाय पर्याप्तं दर्भं वृङ्क्ते छिनत्ति । संपादयतीति यावत् । एवमहं नासत्याभ्यामश्विभ्यां स्तोमान् स्तुतीरियर्मि । संपादयामि । एतदेव वितदीक्रियते । अभ्रियेव यथाभ्रियाण्यभ्रेषु मेघेष्ववस्थितान्युदकानि वातो वायुर्वर्षणार्थं बहुशः प्रेरयति एवमहमश्विभ्यां स्तोत्राणीयर्मि । बहुशः प्रेरयामि । कीदृशावश्विनौ । अर्भगाय बालाय स्वयंवरलब्धभार्याय विमदायैतत्संज्ञाय राजर्षये मध्येमार्गं स्वयंवरार्थमागतैस्तामलभमानैरन्यैर्नृपैः सह योद्धुमशक्नुवतेऽपि तस्मै सेनाजुवा शत्रुसेनायाः प्रेरकेण शत्रुभिर्दुष्प्रापेण रथेन यावश्विनौ जायां भार्यां परैरनुक्रान्तां न्यूहतुः शत्रून्निहत्य तदीयं गृहं प्रापयामासतुः । ताभ्यामित्यर्थः ॥ नासत्याभ्याम् । सत्सु भवौ सत्यौ । न सत्यावसत्यौ । न असत्यौ नासत्यौ । नभ्राण्नपादित्यादिना नञः प्रकृतिभावः । अव्ययपूर्वपदप्रकृतिस्वरत्वम् । वृंजे । वृजी वर्जने । आदादिकः । इदित्वान्नुम् । लोपस्त आत्मनेपदेष्विति तलोपः । इयर्मि । ऋगतौ । जुहोत्यादिकः । अर्तिपिपर्त्योश्चेत्यभ्यासस्येत्वम् । आभ्यासस्यासवर्ण इतीयङ् । अभ्रियेव । समुद्राभ्राद्घ इति भवार्थे घः । घस्येयादेशः । शेश्छन्दसि बहुलमिति शेर्लोपः । अर्भगाय । अर्तिगॄभ्यां भन् (उ ३-१५२) इत्यर्तेर्भन् । अर्भ एवार्भकः । संज्ञायां कन् (पा ५-३-८७) छान्दसो गकारः । अपर आह । अर्भमल्पं गायति शब्दयतीत्यर्भगः । कै गै शब्दे । गापोष्टक् (पा ३-२-८) आतो लोप इट चेत्याकारलोपः । तदेतत्पदकृतः शाकल्यस्याभिमतम् । सेनाजुवा । जु इति सौत्रो धातुर्गत्यर्थः । अस्मादन्तर्भावितण्यर्थात् क्विब्वचिप्रच्छीत्यादिना क्विब्दीर्घौ । तन्वादित्वादुवङ् । पा ६-४-७७-१ । न्यूहतुः । वह प्रापणे । लिट्यतुसि यजादित्वात्संप्रसारणं यद्वृत्तान्नित्यमिति निघातप्रतिषेधः ॥ १ ॥</description>
    </item>
    
    <item>
      <title>११७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/117/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/117/</guid>
      <description>०१ अश्विनौ। कक्षीवान् दैर्घतमस औशिजः। त्रिष्टुप्।
मध्वः॒ सोम॑स्याश्विना॒ मदा॑य प्र॒त्नो होता वि॑वासते वाम् ।
ब॒र्हिष्म॑ती रा॒तिर्विश्रि॑ता॒ गीरि॒षा या॑तं नास॒त्योप॒ वाजैः॑ ॥
मध्वः॑ । सोम॑स्य । अ॒श्वि॒ना॒ । मदा॑य । प्र॒त्नः । होता॑ । आ । वि॒वा॒स॒ते॒ । वा॒म् ।
ब॒र्हिष्म॑ती । रा॒तिः । विऽश्रि॑ता । गीः । इ॒षा । या॒त॒म् । ना॒स॒त्या॒ । उप॑ । वाजैः॑ ॥
मध्व इति पंचविंशत्यृचं द्वितीयं सूक्तम् । औशिजस्य कक्षीवत आर्षं त्रैष्टुभमाश्विनम् । मध्व इत्यनुक्रान्तं ॥ प्रातरनुवाकाश्विनशस्त्रयोः पूर्वसूक्तेन सहोक्तो विनियोगः ॥हे अश्विनौ मध्वो मधुना माधुर्योपेतेन सोमस्य सोमेन मदाय युवयोर्मदार्थं प्रत्नश्चिरन्तनो होता होमनिष्पादको यजमानो वां युवामा विवासते । विवासतिः परिचरणकर्मा । आङ् मर्यादायाम् । यथाशास्त्रं परिचरति । अपि च रातिर्दातव्यं हविर्बर्हिष्मत । आस्तीर्णेन बर्हिषा युक्तम् । युष्मदर्थं बर्हिष्यासादितमित्यर्थः । तथा गीः स्तुतिलक्षणावाक् च विश्रिता । ऋत्विक्षु समवेता । तैः स्तुतिरपि क्रियत इत्यर्थः । अतो हे नासत्यावश्विनौ इषास्मभ्यं दातव्येनान्नेन वाजैर्बलैश्च सह युवामुप यातम् । अस्मत्समीपं प्राप्नुतं ॥ मध्वः । सुपां सुपो भवन्तीति तृतीयार्थे षष्ठी । जसादिषु छन्दसि वावचनमिति घेर्ङितीति गुणाभावे यणादेशः । मदाय । मदी हर्षे । मदोऽनुपसर्ग इत्यप् । रातिः । रा दाने । कर्मणि क्तिन् । मन्त्रे वृषेषेत्यादिना तस्योदात्तत्वम् । विश्विता । श्रिञ् सेवायाम् । कर्मणि निष्ठा । गतिरनन्तर इति गतेः प्रकृतिस्वरत्वं ॥ १ ॥</description>
    </item>
    
    <item>
      <title>११८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/118/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/118/</guid>
      <description>०१ अश्विनौ। कक्षीवान् दैर्घतमस औशिजः। त्रिष्टुप्।
आ वां॒ रथो॑ अश्विना श्ये॒नप॑त्वा सुमृळी॒कः स्ववाँ॑ यात्व॒र्वाङ् ।
यो मर्त्य॑स्य॒ मन॑सो॒ जवी॑यान्त्रिवन्धु॒रो वृ॑षणा॒ वात॑रंहाः ॥
आ । वा॒म् । रथः॑ । अ॒श्वि॒ना॒ । श्ये॒नऽप॑त्वा । सु॒ऽमृ॒ळी॒कः । स्वऽवा॑न् । या॒तु॒ । अ॒र्वाङ् ।
यः । मर्त्य॑स्य । मन॑सः । जवी॑यान् । त्रि॒ऽव॒न्धु॒रः । वृ॒ष॒णा॒ । वात॑ऽरंहाः ॥
आ वामित्येकादशर्चं तृतीयं सूक्तं कक्षीवत आर्षं त्रैष्टुभमाश्विनम् । तथा चानुक्रान्तम् । आ वामेकादशेति ॥ पूर्वसूक्ताभ्यां सह प्रातरनुवाकाश्विनशस्त्रयोरुक्तो विनियोगः ॥हे अश्विनौ वां युवयोः स्वभूतो रथोऽर्वाङस्मदभिमुखमा यातु । आगच्छतु । कीदृशो रथः । श्येनपत्वा । श्येना इत्यश्वनाम । शंसनीयगमनैरश्वैः पतन् गच्छन् । यद्वा । श्येनः पक्षी । स एव शीघ्रं पतन् । सुमृळीकः शोभनसुखयुक्तः स्ववान् धनवान् । हे वृषणौ कामानां वर्षितारावश्विनौ यो युष्मदीयो रथो मर्त्यस्य मनुष्यस्य मनसो जवीयानतिशयेन वेगवान् । तद्यथा वेगेन कृत्स्नं जगद्व्याप्नोति ततोऽप्यतिशयेन क्षणमात्रादेव सर्वं जगत्पर्यटतीत्यर्थः । त्रिवन्धुरः । वन्धुरं वेष्टितं सारथेः स्थानम् । त्रिप्रकारेण वन्धुरेण युक्तः वातरंहावातस्य वायो रंहा वेग इव वेगो यस्य स तथोक्तः । अनेनाप्रतिहतगतित्वमुच्यते । स रथ इति पूर्वत्रान्वयः ॥ श्येनपत्वा । पत्लृ गतौ । अन्येभ्योऽपि दृश्यन्त इति वनिप् । दासीभारादि ॥ यद्वा । दृशिग्रहणस्य विध्यन्तरोपसङ्ग्रहार्थत्वाद्भावे वनिप् । ततो बहुव्रीहौ पूर्वपदप्रकृतिस्वरत्वम् । जवीयान् । जवोऽस्यास्तीति जववान् । अतिशयेन जववान् । अतिशायनिक ईयसुन् । विन्मतोर्लुक् । टीरिति टलोपः ॥ १ ॥</description>
    </item>
    
    <item>
      <title>११९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/119/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/119/</guid>
      <description>०१ अश्विनौ। कक्षीवान् दैर्घतमस औशिजः। जगती।
आ वां॒ रथं॑ पुरुमा॒यं म॑नो॒जुवं॑ जी॒राश्वं॑ य॒ज्ञियं॑ जी॒वसे॑ हुवे ।
स॒हस्र॑केतुं व॒निनं॑ श॒तद्व॑सुं श्रुष्टी॒वानं॑ वरिवो॒धाम॒भि प्रयः॑ ॥
आ । वा॒म् । रथ॑म् । पु॒रु॒ऽमा॒यम् । म॒नः॒ऽजुव॑म् । जी॒रऽअ॑श्वम् । य॒ज्ञिय॑म् । जी॒वसे॑ । हु॒वे॒ ।
स॒हस्र॑ऽकेतुम् । व॒निन॑म् । श॒तत्ऽव॑सुम् । श्रु॒ष्टी॒ऽवान॑म् । व॒रि॒वः॒ऽधाम् । अ॒भि । प्रयः॑ ॥
आ वां रथमिति दशर्चं चतुर्थं सूक्तं दैर्घतमसस्य कक्षीवतं आर्षं जागतमाश्विनम् । तथा चानुक्रान्तम् । आ वां रथं दश जागतमिति ॥ प्रातरनुवाकाश्विने क्रतौ जागते छन्दसीदं सूक्तमाश्विनशस्त्रे च । तथा च सूत्रितम् । आ वां रथमभूदिवं यो वां परिज्मेति त्रीणि (आ ४-१५) इति ॥हे अश्विनौ वां युवयो रथं जीवसे जीवनार्थं प्रयो हविर्लक्षणमन्नमभिलक्ष्या हुवे । आह्वयामि । कीदृशम् । पुरुमायं बहुविधाश्चर्यं बहुविधकर्माणं वा मनोजुवं मन इव शीघ्रं गच्छन्तं जीराश्वं जववदश्वोपेतं यज्ञियं यज्ञेष्वाह्वातुमर्हं सहस्रकेतुं अनेकध्वजं सहस्रस्य धनस्य केतयितारं ज्ञापयितारं वा वनिनम् । वनमित्युदकनाम । तद्वन्तम् । शतद्वसुं शतसङ्ख्याकैर्ध नैर्युक्तं श्रुष्टीवानम् । श्रुष्वीति क्षिप्रनाम । क्षिप्रं संभजमानम् । यद्वा । सुखवन्तम् । वरिवोधाम् । वरिव इति धननाम । वरिवसो धनस्य दातारं ॥ पुरुमायम् । बहुव्रीहौ पूर्वपदप्रकृतिस्वरत्वम् । यज्ञियम् । यज्ञर्त्विग्भ्यां घखञावित्यर्हार्थे घप्रत्ययः । हुवे । ह्वेञो लट बहुलं छन्दसीति संप्रसारणम् । लुगित्यनुवृत्तौ बहुलं छन्दसीति शपो लुक् । उवङ् । शतद्वसुं शतवसुम् । छान्दसस्तकारोपजनः ॥ १ ॥</description>
    </item>
    
    <item>
      <title>१२०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/120/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/120/</guid>
      <description>०१ अश्विनौ। कक्षीवान् दैर्घतमस औशिजः। गायत्री।
का रा॑ध॒द्धोत्रा॑श्विना वां॒ को वां॒ जोष॑ उ॒भयोः॑ ।
क॒था वि॑धा॒त्यप्र॑चेताः ॥
का । रा॒ध॒त् । होत्रा॑ । अ॒श्वि॒ना॒ । वा॒म् । कः । वा॒म् । जोषे॑ । उ॒भयोः॑ ।
क॒था । वि॒धा॒ति॒ । अप्र॑ऽचेताः ॥
का राधदिति द्वादशर्चं पंचमं सूक्तम् । अत्रानुक्रम्यते । का राधद्द्वादशान्त्या दुःस्वप्ननाशन्याद्या गायत्री द्वितीया ककुप् तृतीयाचतुर्थ्यौ काविराण्नष्टरूप्यौ पंचमी तनुशिरा षष्ठ्यक्षरैरुष्टिग्विष्टारबृहती कृतिर्विराट् तिस्रो गायत्र्य इति । अस्यायमर्थः । अनुवृत्तेरौशिजो दैर्घतमसः कक्षीवानृषिः । आद्या गायत्री । विद्वांसावित्येषा ककुप् मध्यमपादस्य द्वादशाक्षरत्वात् । मध्यमश्चेत्ककुप् । अनु ५-३ । इति हि तल्लक्षणम् । तृतीया ता विद्वांसेत्येषा काविराट् । नवकयोर्मध्ये जागतः काविराट् । अनु ६-५ । इत्युक्तलक्षणोपेतत्वात् । चतुर्थी वि पृच्छामीत्येषा नष्टरूपी । नववैराजत्रयोदशैर्नष्टरूपी । अनु ६-६ । इत्युक्तलक्षणोपेतत्वात् । प्र या घोष इत्येषा पंचमी तनुशिरा । एकादशिनोः परः षट्कस्तनुशिरा । अनु ५-५ । इत्युक्तलक्षणोपेतत्वात् । श्रुतं गायत्रमित्येषां षष्ठी यद्यपि पादसङ्ख्य योष्णिङ्न भवति तथाप्यक्षरसङ्ख्ययोष्मिक् । युवं हीति सप्तमी विष्टारबृहती । अष्टिनोर्मध्ये दशकौ विष्टारबृहती । अनु ७-५ । इति तल्लक्षणोपेतत्वात् । मा कस्मा इत्यष्टमी कृतिः । जागतावष्टकश्च कृतिः । अनु ६-अ । इत्युक्तलक्षणसद्भावात् । दुहीयन्निति नवमी विराट् । दशम्याद्यास्तिस्रो गायत्र्यः आश्विनं वै इति वैशब्द प्रयोगात्तुह्यादिपरिभाषयेदमपि सूक्तमाश्विनम् । आध स्वप्नस्येत्यन्त्यया दुःस्वप्ननाशनं प्रतिपाद्यते । अतो या तेनोच्यते सा देवता । अनु २-५ । इति न्यायेन तदेव देवता ॥ सूक्तविनियोगो लैङ्गिकः । घर्माभिष्टव आदितो नवर्चो विनियुक्ताः । सूत्र्यते हि । का राधद्धोत्राश्विना वामिति नवा भात्यग्निः । अ ४-६ । इति ॥ का राधद्धोत्राश्विना वामिन नव विच्छन्दसः । ऐ । ब्रा । १-२१ । इत्यादिकं ब्राह्मणमनुसन्धेयं ॥अश्विना हे अश्विनौ वां युवां का होत्रा । वाङ्नामैतत् । कीदृशी स्तुतिलक्षणा वाग्राधत् । आराधयति । प्रीतौ करोति । युवयोर्माहात्म्यानुरूपा स्तुतिर्नास्तीत्यर्थः । किंच वां युवयोरुभयोर्जोषे जोषणे सेवने प्रीपने वा समर्थः कः स्तोता विद्यते । यष्मद्गुणाभिज्ञः कश्चिदपि नास्तीत्यर्थः । अप्रचेता युवयोर्माहात्म्यमजानंश्च कथा केन प्रकारेण विधाति । युवां परिचरति । युष्मद्विषयं परिचरणमपि न कर्तुं शक्यमित्यर्थः ॥ राधत् । राधसाध संसिद्धौ । लेट्यडागमः । जोषे । जुषी प्रीतिसेवनयोः । भावे घञ् । ञित्त्वादाद्युदात्तत्वम् । कथा । था हेतौ च छन्दसीति किंशब्दात्प्रकारवचने था प्रत्ययः । किमः क इति कादेशः । विधाति । विध विधाने । तौदादिकः । लेट्याडागमः । अप्रचेताः । प्रकृष्टं चेतो यस्यासौ प्रचेताः । नञ्समासेऽव्ययपूर्वपद प्रकृतिस्वरत्वं ॥ १ ॥</description>
    </item>
    
    <item>
      <title>१२१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/121/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/121/</guid>
      <description>०१ विश्वेदेवाः इन्द्रो वा। कक्षीवान् दैर्घतमस औशिजः। त्रिष्टुप्।
कदि॒त्था नॄँः पात्रं॑ देवय॒तां श्रव॒द्गिरो॒ अङ्गि॑रसां तुर॒ण्यन् ।
प्र यदान॒ड्विश॒ आ ह॒र्म्यस्यो॒रु क्रं॑सते अध्व॒रे यज॑त्रः ॥
कत् । इ॒त्था । नॄन् । पात्र॑म् । दे॒व॒ऽय॒ताम् । श्रव॑त् । गिरः॑ । अङ्गि॑रसाम् । तु॒र॒ण्यन् ।
प्र । यत् । आन॑ट् । विशः॑ । आ । ह॒र्म्यस॑ । उ॒रु । क्रं॒स॒ते॒ । अ॒ध्व॒रे । यज॑त्रः ॥
अष्टादशेऽनुवाके षट् सूक्तानि । तत्र कदित्थेति पंचदशर्चं प्रथमं सूक्तम् । अत्रानुक्रम्यते । कदित्था पंचोना वैश्वदेवं वेति । अनुवर्तमानः कक्षीवानृषिः । अनादेशपरिभाषया त्रिष्टुप् । विश्वे देवा इन्द्रो वा देवता ॥ विनियोगो लैङ्गिकः ॥नॄः पात्रं नॄन्पाता नृणां स्तुतेर्नेत ॄणां पुरुषाणां रक्षणशील इन्द्रस्तुरण्यन् गोरूपधनं प्रेरयन् देवयतां देवं द्योतमानं दानादिगुणयुक्तं वेन्द्रमात्मन इच्छतामङ्गिरसामृषीणामस्माकमित्थेत्थं प्रयुज्यमाना गिरः स्तुतीः कत् कदा कस्मिन्काले श्रवत् । शृणुयात् । यद्यदा स इन्द्रो हर्म्यस्य हर्म्योपलक्षितेन गृहेण युक्तस्य यजमानस्य संबन्धिनो विश ऋत्विग्लक्षणान्मनुष्याना आभिमुख्येन प्रानट् प्राप्नोति तदानीमध्वरेऽस्मदीये यज्ञे यजत्रो यष्टव्यः सन्नुरु बहुलं क्रंसते । क्रमते । स्वयमेवोत्सहत इत्यर्थः ॥ कत् । कदा । अन्त्यलोपश्छान्दसः । नॄः पात्रम् । नॄन्पे (पा ८-३-१०) इति संहितायां नकारस्य रुत्वम् । अत्रानुनासिकः पूर्वस्य तु वेत्य ॄकारः सानुनासिकः । पात्रम् । पा रक्षणे । ताच्छीलिकस्तृन् । व्यत्ययेन । सोरमादेशः । संज्ञापूर्वकस्य विधेरनित्यत्वाद्गुणाभावे यण् । देवयताम् । सुप आत्मनः क्यच् । ततो लटः शतृ । शतुरनुम इति विभक्तेरुदात्तत्वम् । श्रवत् । श्रु श्रवणे । लेट्यडागमः । बहुलं छन्दसीति विकरणस्य लुक् । तुरण्यन् । तुरण त्वरायाम् । कंड्वादिः । आनट् । अश्नोतेर्लङि व्यत्ययेन परस्मैपदम् । श्नौ प्राप्ते व्यत्ययेन श्नम् विकरणः । व्रश्चादिषत्वे जश्त्वम् । आडागमः । हर्म्यस्य । हर्म्यशब्दादर्शआदित्वादच् । क्रंसते । क्रमु पादविक्षेपे । वृत्तिसर्गतायनेषु क्रमः (पा १-३-३८) इत्यात्मनेपदम् । लेट्यडागमः । सिब्बहुलम् । लेटीति सिप् । यजत्रः अमिनक्षीत्यादिना यजेरत्रन्प्रत्ययः ॥ १ ॥</description>
    </item>
    
    <item>
      <title>१२२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/122/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/122/</guid>
      <description>०१ विश्वेदेवाः। कक्षीवान् दैर्घतमस औशिजः। त्रिष्टुप्।
प्र वः॒ पान्तं॑ रघुमन्य॒वोऽन्धो॑ य॒ज्ञं रु॒द्राय॑ मी॒ळ्हुषे॑ भरध्वम् ।
दि॒वो अ॑स्तो॒ष्यसु॑रस्य वी॒रैरि॑षु॒ध्येव॑ म॒रुतो॒ रोद॑स्योः ॥
प्र । वः॒ । पान्त॑म् । र॒घु॒ऽम॒न्य॒वः॒ । अन्धः॑ । य॒ज्ञम् । रु॒द्राय॑ । मी॒ळ्हुषे॑ । भ॒र॒ध्व॒म् ।
दि॒वः । अ॒स्तो॒षि॒ । असु॑रस्य । वी॒रैः । इ॒षु॒ध्याऽइ॑व । म॒रुतः॑ । रोद॑स्योः ॥
वागीशाद्याः सुमनसः सर्वार्थानामुपक्रमे ॥ यन्नत्वाकृत्याः स्युस्तन्नमामिगजाननम् ॥ १ ॥यस्यनिःश्वसितंवेदायोवेदेभ्योऽखिलंजगत् ॥ निर्ममेतमहंवन्देविद्यातीर्थमहेश्वरम् ॥ २ ॥प्रक्रियाप्रथमेकाण्डेसाकल्येनोपवर्णिता । अतऊर्ध्वन्तनीज्ञेयास्मर्यतेचक्वचित्क्वचित् ॥ ३ ॥अथद्वितीयाष्टकेप्रथमोऽध्यायआरभ्यते शतर्चिनामाद्येमण्डलेचतुर्विंशत्यनुवाकाः तेषुकदित्थेत्य- ष्टादशानुवाकेषट्सूक्तानि तत्र प्रवःपान्तमितिद्वितीयंसूक्तम् पंचोनेत्यनुवर्तमानात्पञ्चदशर्चम् ऋषि- श्चान्यस्मादृषेरितिपरिभाषयाकक्षीवानृषिः अनादेशपरिभाषयात्रिष्टुप् विश्वेदेवादेवता प्रवोवैश्वदे- वमित्यनुक्रमणिका अस्यविशेषविनियोगोलैङ्गिकः ।हेरघुमन्यवः लघुक्रोधाः अक्रोधिनः ऋत्विजोवोयुष्माकंपान्तंपालनशीलंपातव्यंवायज्ञंयागसाध- नमन्धोन्नंआज्यसोमादिलक्षणं रुद्राय रुद्दुःखन्तद्धेतुभूतन्दुरितंवा तस्यद्रावयित्रेएतन्नामकायदेवायमी- ह्ळुषे फलस्यवर्षित्रेतदर्थंप्रभरध्वम् प्रकर्षेणसंपादयत अहंचइषुध्येवइषुध्यान् शत्रून्याथानिरस्यति तथावीरैरमित्राणांविविधमीरकैर्वीर्योपेतैर्वा तदनुचरैर्मरुदादिभिःसह दिवोद्युलोकसकाशात् उपल- क्षणमेतत् लोकत्रयादपिअसुरस्यनिरसितव्यानामसुराणान्निरसितुः कर्मणिषष्ठी निरसितारन्तमेवदेवं रोदस्योः निरोधनवत्योर्द्यावापृथिव्योर्मध्येवर्तमानान्मरुतश्चअस्तोषिस्तौमि ॥ पान्तं पान्तमित्यत्र पातेः शतृ पिबतेर्वाऔणादिकोझः । मीह्ळुषे दाश्वान्साह्वानितिक्वसुप्रत्ययान्तोनिपातितः चतुर्थ्यक- वचने वसोः संप्रसारणमितिसप्रसारणम् शासिवसीत्यादिनाषत्वम् । दिवःऊडिदमित्यादिनाविभक्ते- रुदात्तत्वम् । अस्तोषि स्तौतेश्छान्दसालुङ् । इषुध्येव इषवोधीयन्तेत्रेतीषुधीः कर्मण्यधिकरणेचेतिद- धातेः किः कृत्स्वरेणान्तोदात्तः उदात्तयणोहल्पूर्वादितिविभक्तेरुदात्तत्वम् ॥ १ ॥</description>
    </item>
    
    <item>
      <title>१२३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/123/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/123/</guid>
      <description>०१ उषाः। कक्षीवान् दैर्घतमस औशिजः। त्रिष्टुप्।
पृ॒थू रथो॒ दक्षि॑णाया अयो॒ज्यैनं॑ दे॒वासो॑ अ॒मृता॑सो अस्थुः ।
कृ॒ष्णादुद॑स्थाद॒र्या॒३॒॑ विहा॑या॒श्चिकि॑त्सन्ती॒ मानु॑षाय॒ क्षया॑य ॥
पृ॒थुः । रथः॑ । दक्षि॑णायाः । अ॒यो॒जि॒ । आ । ए॒न॒म् । दे॒वासः॑ । अ॒मृता॑सः । अ॒स्थुः॒ ।
कृ॒ष्णात् । उत् । अ॒स्था॒त् । अ॒र्या॑ । विऽहा॑याः । चिकि॑त्सन्ती । मानु॑षाय । क्षया॑य ॥
दक्षिणायाः प्रवृद्धायाः स्वव्यापारकुशलायाः उषोदेवतायाः पृथुर्विस्तीर्णोरथः अयोजि अश्वैर्युक्तः सन्नद्धोभूत् अत्रयद्यपिदेवताविशेषोनश्रुतः तथाप्युषस्यत्वादुषसइतिगम्यते एनंसन्नद्धं रथं अमृतासः- अमरणधर्माणोदेवासोदेवनशीलाहविर्भाजोदेवाः आस्थुः आस्थितवन्तः देवयजनङ्गन्तुंआरूढाइत्यर्थः अनन्तरंसोषाः कृष्णात् निकृष्टवर्णान्नैशात्तमसः सकाशात् उदस्थात् उत्थिताभूत् कृष्णङ्कृष्यतेर्निकृष्टो- वर्णइतियास्कः । कीदृशीसा अर्याअरणीयापूजनीया विहायाः विविधगमनयुक्तामहतीवा विहाया- इतिमहन्नाम विहायाः यह्वइतितन्नामसुपाठात् मानुषायक्षयाम मनुष्याणान्निवासायचिकित्सन्ती अन्धकारनिवारणरूपांचिकित्साङ्कुर्वतीतमोनिवारयन्तीत्यर्थः ॥ १ ॥</description>
    </item>
    
    <item>
      <title>१२४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/124/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/124/</guid>
      <description>०१ उषाः। कक्षीवान् दैर्घतमस औशिजः। त्रिष्टुप्।
उ॒षा उ॒च्छन्ती॑ समिधा॒ने अ॒ग्ना उ॒द्यन्त्सूर्य॑ उर्वि॒या ज्योति॑रश्रेत् ।
दे॒वो नो॒ अत्र॑ सवि॒ता न्वर्थं॒ प्रासा॑वीद्द्वि॒पत्प्र चतु॑ष्पदि॒त्यै ॥
उ॒षाः । उ॒च्छन्ती॑ । स॒म्ऽइ॒धा॒ने । अ॒ग्नौ । उ॒त्ऽयन् । सूर्यः॑ । उ॒र्वि॒या । ज्योतिः॑ । अ॒श्रे॒त् ।
दे॒वः । नः॒ । अत्र॑ । स॒वि॒ता । नु । अर्थ॑म् । प्र । अ॒सा॒वी॒त् । द्वि॒ऽपत् । प्र । चतुः॑ऽपत् । इ॒त्यै ॥
एषोषाः समिधाने अग्नौ अग्नित्वसामान्येनिकवचनं अग्निषुसमिध्यमानेषुसत्सुकर्मार्थेकर्तृप्रयोगः उषः कालेह्याहवनीयादयः प्रज्वाल्यन्ते उच्छन्तीतमोविवासयन्तीउर्वियाउरुबहुलं ज्योतिः प्रकाशं अश्रेत् सेवते प्रकाशते प्रकाशयतिवासर्वं किमिव उद्यन्सूर्यः उपमाप्रधाननिर्देशः उदितः सूर्यइव सूर्योयथाप्रकाशयतितथेत्यर्थः अत्रत्वदुदयानन्तरं अस्मिन्कर्मणिवासवितादेवः सर्वस्य प्रेरकः सूर्यो- नोऽस्मदर्थन्नुक्षिप्रं अर्थंअर्थंशब्दोत्रविशेषणवाची नपुंसकलिङ्गः अयन्नर्थानिक्रुणवन्नपांसीत्यादौतथा- दृष्टत्वात् । अरणीयन्द्विपत् पादद्वयोपेतं मनुष्यादिरूपन्धनंप्रासावीत्अनुजानातुददात्वित्यर्थः तथा चतुष्पत् पादचतुष्टयोपेतङ्गवादिरूपन्धनंप्रासावीत् किमर्थं इत्यै द्विपदांचतुष्पदांचगमनाय यद्वा नइ- त्याइतिसंबन्धः अस्मद्गमनागमनादिव्यापारायेत्यर्थः ॥ १ ॥</description>
    </item>
    
    <item>
      <title>१२५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/125/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/125/</guid>
      <description>०१ स्वनयस्य दानस्तुतिः। कक्षीवान् दैर्घतमस औशिजः। त्रिष्टुप्।
प्रा॒ता रत्नं॑ प्रात॒रित्वा॑ दधाति॒ तं चि॑कि॒त्वान्प्र॑ति॒गृह्या॒ नि ध॑त्ते ।
तेन॑ प्र॒जां व॒र्धय॑मान॒ आयू॑ रा॒यस्पोषे॑ण सचते सु॒वीरः॑ ॥
प्रा॒तरिति॑ । रत्न॑म् । प्रा॒तः॒ऽइत्वा॑ । द॒धा॒ति॒ । तम् । चि॒कि॒त्वान् । प्र॒ति॒ऽगृह्य॑ । नि । ध॒त्ते॒ ।
तेन॑ । प्र॒ऽजाम् । व॒र्धय॑मानः । आयुः॑ । रा॒यः । पोषे॑ण । स॒च॒ते॒ । सु॒ऽवीरः॑ ॥
अत्रेतिहासमाचक्षते—दैर्घतमसः कक्षीवान्नामऋषिः ब्रह्मचर्यंचरिष्यन् वेदाभ्यासायगुरुकुलेचिर- कालमुषित्वावेदान्सम्यगधीत्यव्रतानिचचरित्वातेनानुज्ञातः पुनःस्वगृहंप्रतिप्रयास्यन्मध्येमार्गेरात्रौ- विश्रान्तः प्रभातेभावयव्यस्यपुत्रः स्वनयोनामराजा अनुचरैः सहक्रीडमानोऽकस्मात्कक्षीवतोऽन्तिक- माससाद सचरभसाप्रतिबुद्धः सहसोत्तस्थौ तंचराजापाणिङ्गृहीत्वा स्वकीयमासनमुपवेश्यास्यसौन्द- र्यमवगत्यस्वकन्याप्रदानमनाः पप्रच्छ भगवन् कस्यपुत्रः किन्नामात्वमिति सचपृष्टोमातरंपितरंचस्व- वृत्तान्तं आचचक्ष सचराजा संभाव्यइत्यवगत्यमुदितमनाः स्वगृहंप्राप्यास्मैमधुपर्कमारचय्यवस्त्रमा- ल्यादिभिः पूजयित्वा सरथादशकन्याः शतन्निष्कानश्वशतंपुङ्गवानां शतङ्गवांषष्ट्युत्तरसहस्रंपुनरेका- दशरथांश्चप्रादात् सचसर्वमनुक्रमेणप्रतिगृह्यदीर्घतमसोन्तिकमागत्यतस्मैप्रादर्शयत् ननुकक्ष्यानामा- श्वबन्धनीरज्जुस्तद्वान् कक्षीवान् अश्वबन्धनंचराज्ञएवोचितं अतोऽस्यराजन्यत्वात्प्रतिग्रहोनोपपद्यते याजनाध्यापनेचैवविशुद्धाच्चप्रतिग्रहइतिस्मरणात् तस्माद्ब्राह्मणस्यैवाधिकारोनतुक्षत्रियस्येति नैष- दोषः यद्यप्यसौकलिङ्गाख्यस्यराज्ञःपुत्रः तथापितेनकलिङ्गेनस्वयंवृद्धत्वादपत्योत्पादनायप्रेषितयारा- जमहिष्यातिजरठेनमहर्षिणासहरन्तुंलज्जमानयास्ववस्त्राभरणैरलङ्कृत्यस्वप्रतिनिधित्वेनप्रेषितामु- शिङ्गामिकांयोषितं दासीमित्यवगत्यमन्त्रपूतेनजलेनाभिषिच्यऋषिपुत्रीङ्कृत्वातयासहरेमे तदुत्पन्नः कक्षीवान्नामऋषिः एतत्सर्वमस्माभिः पूर्वाध्याये नासत्याभ्यामित्यत्रसूक्तेविस्तरेणप्रतिपादितम् अतोस्यक्षत्रियसंबन्धात्कक्षीवानितिनामोपपन्नं दीर्घतमसः परमर्षेरुत्पन्नत्वेनब्राह्मणत्वात्प्रतिग्रहो- प्युपपन्नएव इदमादिसूक्तद्वयं स्वनयस्यराज्ञोदानप्रशंसाख्यानप्रतिपादकम् नन्वनुक्रमण्यांस्वनयस्य- दानस्तुतिरितिदानतुष्टोभावयव्यन्तुविष्टेतिचोभयत्रस्तोतव्यंभिन्नमेवानुगम्यतइति उच्यते—उत्तर- सूक्तस्यप्रथमायामृचि अधिक्षियतोभाव्यस्येतिदातुर्भावयव्यस्यश्रूयमाणत्वात् तत्प्राथम्यमुपजीव्य- पृथगुपात्तं वस्तुतस्तुपितुर्नाम्नापुत्रस्यव्यवहर्तव्यत्वात् तथाआरुद्रासइत्यादौबहुशःप्रयोगदर्शनात् स्वनयेनदत्ताइति तत्रैवसूक्ते स्वनयस्यापिश्रूयमाणत्वाच्चोभयत्रापिदातृप्रतिग्रहीत्रोरेकत्वेनैकमेवदान- प्रशंसारूपंआख्यानमितिप्रसिद्धं सचकक्षीवानानीतंसर्वंपितुर्निवेदयन्परोक्षेणैवदानप्रकारंप्रशंसति स्वनयोनामराजाप्रातरित्वा प्रातरेवात्मनः सकाशमागतः सन् रत्नं रमणीयं निष्कादिकं प्रातःप्रभात- काले दधाति अस्मत्सन्निधौस्थापयतिददाति तंस्थापितंसर्वंचिकित्वान् चेतनावान् अदुष्टमित्यवगत- वान्प्रतिगृह्यस्वीक्रुत्यनिधत्ते पितुः समीपेस्थापयति अनन्तरं तेनदत्तेननिष्कादिना प्रजांपुत्रभृत्यादि- रूपांवर्धयमानः पोषयन् आयुर्जीवितंचवर्धयन्सुवीरः शोभनैः वीरैः पुत्रभृत्यादिभिरुपेतः सन् राय- स्पोषेणधनानां पुनः पुनः वर्धनेनसचतेसौराजासङ्गच्छतामितितवदातुराशिषंप्रार्थयते ॥ १ ॥</description>
    </item>
    
    <item>
      <title>१२६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/126/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/126/</guid>
      <description>०१ भावयव्यः। कक्षीवान् दैर्घतमस औशिजः। त्रिष्टुप्।
अम॑न्दा॒न्त्स्तोमा॒न्प्र भ॑रे मनी॒षा सिन्धा॒वधि॑ क्षिय॒तो भा॒व्यस्य॑ ।
यो मे॑ स॒हस्र॒ममि॑मीत स॒वान॒तूर्तो॒ राजा॒ श्रव॑ इ॒च्छमा॑नः ॥
अम॑न्दान् । सोमा॑न् । प्र । भ॒रे॒ । म॒नी॒षा । सिन्धौ॑ । अधि॑ । क्षि॒य॒तः । भा॒व्यस्य॑ ।
यः । मे॒ । स॒हस्र॑म् । अमि॑मीत । स॒वान् । अ॒तूर्तः॑ । राजा॑ । श्रवः॑ । इ॒च्छमा॑नः ॥
सिन्धौ सिन्धुदेशे यद्वा लक्षणयासिन्धुतीरे समुद्रतीरे अधिक्षियतः अधिनिवसतोभाव्यस्यभावय- व्यस्य तत्पुत्रस्यस्वनयस्येत्यर्थःतस्यअमन्दान् अनल्पान् स्तोमान् स्तोत्राणितन्निष्ठबहुविधदानादीनां- कीर्तनानि मनीषा मनीषयाप्रियातिशयबुद्ध्या प्रभरे विशेषेणसंपादयामि कस्तस्यविशेषइतितत्राह- अतूर्तः केनाप्यहिंसितोयोराजामेमदर्थं सहस्रन्तत्सङ्ख्याकान्सवान्सूयन्तेसोमाएष्वितिसवाः सोमयागाः तान् अमिमीत संपूर्णधनप्रदानेन निर्मितवान् किमिच्छन् श्रवः सर्वैःश्रूयमाणाङ्कीर्तिमात्मनेइच्छमानः कामयमानः यतोयंआर्त्विज्याद्युपाधिनाविनाकीर्त्यर्थमेवबहुधनं प्रादात् अतस्तंस्तौमीत्यर्थः ॥ १ ॥</description>
    </item>
    
    <item>
      <title>१२७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/127/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/127/</guid>
      <description>०१ अग्निः। परुच्छेपो दैवोदासिः। अत्यष्टिः।
अ॒ग्निं होता॑रं मन्ये॒ दास्व॑न्तं॒ वसुं॑ सू॒नुं सह॑सो जा॒तवे॑दसं॒ विप्रं॒ न जा॒तवे॑दसम् ।
य ऊ॒र्ध्वया॑ स्वध्व॒रो दे॒वो दे॒वाच्या॑ कृ॒पा ।
घृ॒तस्य॒ विभ्रा॑ष्टि॒मनु॑ वष्टि शो॒चिषा॒जुह्वा॑नस्य स॒र्पिषः॑ ॥
अ॒ग्निम् । होता॑रम् । म॒न्ये॒ । दास्व॑न्तम् । वसु॑म् । सू॒नुम् । सह॑सः । जा॒तऽवे॑दसम् । विप्र॑म् । न । जा॒तऽवे॑दसम् ।
यः । ऊ॒र्ध्वया॑ । सु॒ऽअ॒ध्व॒रः । दे॒वः । दे॒वाच्या॑ । कृ॒पा ।
घृ॒तस्य॑ । विऽभ्रा॑ष्टिम् । अनु॑ । व॒ष्टि॒ । शो॒चिषा॑ । आ॒ऽजुह्वा॑नस्य । स॒र्पिषः॑ ॥</description>
    </item>
    
    <item>
      <title>१२८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/128/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/128/</guid>
      <description>०१ अग्निः। परुच्छेपो दैवोदासिः। अत्यष्टिः।
अ॒यं जा॑यत॒ मनु॑षो॒ धरी॑मणि॒ होता॒ यजि॑ष्ठ उ॒शिजा॒मनु॑ व्र॒तम॒ग्निः स्वमनु॑ व्र॒तम् ।
वि॒श्वश्रु॑ष्टिः सखीय॒ते र॒यिरि॑व श्रवस्य॒ते ।
अद॑ब्धो॒ होता॒ नि ष॑ददि॒ळस्प॒दे परि॑वीत इ॒ळस्प॒दे ॥
अ॒यम् । जा॒य॒त॒ । मनु॑षः । धरी॑मणि । होता॑ । यजि॑ष्ठः । उ॒शिजा॑म् । अनु॑ । व्र॒तम् । अ॒ग्निः । स्वम् । अनु॑ । व्र॒तम् ।
वि॒श्वऽश्रु॑ष्टिः । स॒खि॒ऽय॒ते । र॒यिःऽइ॑व । श्र॒व॒स्य॒ते ।
अद॑ब्धः । होता॑ । नि । स॒द॒त् । इ॒ळः । प॒दे । परि॑ऽवीतः । इ॒ळः । प॒दे ॥</description>
    </item>
    
    <item>
      <title>१२९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/129/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/129/</guid>
      <description>०१ इन्द्रः। परुच्छेपो दैवोदासिः। अत्यष्टिः।
यं त्वं रथ॑मिन्द्र मे॒धसा॑तयेऽपा॒का सन्त॑मिषिर प्र॒णय॑सि॒ प्रान॑वद्य॒ नय॑सि ।
स॒द्यश्चि॒त्तम॒भिष्ट॑ये॒ करो॒ वश॑श्च वा॒जिन॑म् ।
सास्माक॑मनवद्य तूतुजान वे॒धसा॑मि॒मां वाचं॒ न वे॒धसा॑म् ॥
यम् । त्वम् । रथ॑म् । इ॒न्द्र॒ । मे॒धऽसा॑तये । अ॒पा॒का । सन्त॑म् । इ॒षि॒र॒ । प्र॒ऽनय॑सि । प्र । अ॒न॒व॒द्य॒ । नय॑सि ।
स॒द्यः । चि॒त् । तम् । अ॒भिष्ट॑ये । करः॑ । वशः॑ । च॒ । वा॒जिन॑म् ।
सः । अ॒स्माक॑म् । अ॒न॒व॒द्य॒ । तू॒तु॒जा॒न॒ । वे॒धसा॑म् । इ॒माम् । वाच॑म् । न । वे॒धसा॑म् ॥</description>
    </item>
    
    <item>
      <title>१३०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/130/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/130/</guid>
      <description>०१ इन्द्रः। परुच्छेपो दैवोदासिः। अत्यष्टिः।
एन्द्र॑ या॒ह्युप॑ नः परा॒वतो॒ नायमच्छा॑ वि॒दथा॑नीव॒ सत्प॑ति॒रस्तं॒ राजे॑व॒ सत्प॑तिः ।
हवा॑महे त्वा व॒यं प्रय॑स्वन्तः सु॒ते सचा॑ ।
पु॒त्रासो॒ न पि॒तरं॒ वाज॑सातये॒ मंहि॑ष्ठं॒ वाज॑सातये ॥
आ । इ॒न्द्र॒ । या॒हि॒ । उप॑ । नः॒ । प॒रा॒ऽवतः॑ । न । अ॒यम् । अच्छ॑ । वि॒दथा॑निऽइव । सत्ऽप॑तिः । अस्त॑म् । राजा॑ऽइव । सत्ऽप॑तिः ।
हवा॑महे । त्वा॒ । व॒यम् । प्रय॑स्वन्तः । सु॒ते । सचा॑ ।
पु॒त्रासः॑ । न । पि॒तर॑म् । वाज॑ऽसातये । मंहि॑ष्ठम् । वाज॑ऽसातये ॥</description>
    </item>
    
    <item>
      <title>१३१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/131/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/131/</guid>
      <description>०१ इन्द्रः। परुच्छेपो दैवोदासिः। अत्यष्टिः।
इन्द्रा॑य॒ हि द्यौरसु॑रो॒ अन॑म्न॒तेन्द्रा॑य म॒ही पृ॑थि॒वी वरी॑मभिर्द्यु॒म्नसा॑ता॒ वरी॑मभिः ।
इन्द्रं॒ विश्वे॑ स॒जोष॑सो दे॒वासो॑ दधिरे पु॒रः ।
इन्द्रा॑य॒ विश्वा॒ सव॑नानि॒ मानु॑षा रा॒तानि॑ सन्तु॒ मानु॑षा ॥
इन्द्रा॑य । हि । द्यौः । असु॑रः । अन॑म्नत । इन्द्रा॑य । म॒ही । पृ॒थि॒वी । वरी॑मऽभिः । द्यु॒म्नऽसा॑ता । वरी॑मऽभिः ।
इन्द्र॑म् । विश्वे॑ । स॒ऽजोष॑सः । दे॒वासः॑ । द॒धि॒रे॒ । पु॒रः ।
इन्द्रा॑य । विश्वा॑ । सव॑नानि । मानु॑षा । रा॒तानि॑ । स॒न्तु॒ । मानु॑षा ॥</description>
    </item>
    
    <item>
      <title>१३२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/132/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/132/</guid>
      <description>०१ इन्द्रः। परुच्छेपो दैवोदासिः। अत्यष्टिः।
त्वया॑ व॒यं म॑घव॒न्पूर्व्ये॒ धन॒ इन्द्र॑त्वोताः सासह्याम पृतन्य॒तो व॑नु॒याम॑ वनुष्य॒तः ।
नेदि॑ष्ठे अ॒स्मिन्नह॒न्यधि॑ वोचा॒ नु सु॑न्व॒ते ।
अ॒स्मिन्य॒ज्ञे वि च॑येमा॒ भरे॑ कृ॒तं वा॑ज॒यन्तो॒ भरे॑ कृ॒तम् ॥
त्वया॑ । व॒यम् । म॒घ॒ऽव॒न् । पूर्व्ये॑ । धने॑ । इन्द्र॑त्वाऽऊताः । स॒स॒ह्या॒म॒ । पृ॒त॒न्य॒तः । व॒नु॒याम॑ । व॒नु॒ष्य॒तः ।
नेदि॑ष्ठे । अ॒स्मिन् । अह॑नि । अधि॑ । वो॒च॒ । नु । सु॒न्व॒ते ।
अ॒स्मिन् । य॒ज्ञे । वि । च॒ये॒म॒ । भरे॑ । कृ॒तम् । वा॒ज॒ऽयन्तः॑ । भरे॑ । कृ॒तम् ॥</description>
    </item>
    
    <item>
      <title>१३३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/133/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/133/</guid>
      <description>०१ इन्द्रः। परुच्छेपो दैवोदासिः। त्रिष्टुप्।
उ॒भे पु॑नामि॒ रोद॑सी ऋ॒तेन॒ द्रुहो॑ दहामि॒ सं म॒हीर॑नि॒न्द्राः ।
अ॒भि॒व्लग्य॒ यत्र॑ ह॒ता अ॒मित्रा॑ वैलस्था॒नं परि॑ तृ॒ळ्हा अशे॑रन् ॥
उ॒भे इति॑ । पु॒ना॒मि॒ । रोद॑सी॒ इति॑ । ऋ॒तेन॑ । द्रुहः॑ । द॒हा॒मि॒ । सम् । म॒हीः । अ॒नि॒न्द्राः ।
अ॒भि॒ऽव्लग्य॑ । यत्र॑ । ह॒ताः । अ॒मित्राः॑ । वै॒ल॒ऽस्था॒नम् । परि॑ । तृ॒ळ्हाः । अशे॑रन् ॥
हेइन्द्र ऋतेनत्वदुद्देश्येनयज्ञेन बलेनोभेरोदसीद्यावापृथिव्यौपुनामिलोकद्वयं हिंसकानान्तवायष्टृ- णांवा अपगमनेन पावयामि किंच भूलोके अनिन्द्राः इन्द्रविरहितानामाश्रयभूतामहीः उर्वीः अतए- वद्रुहः द्रोहिणामाधारभूतत्वात् स्वयमपिद्रोग्ध्रीः सन्दहामिसंभूयैकहेलयादहामि पुनस्ताएवविशेष्य- न्ते यत्रयासुभूमिषु अमित्राः शत्रवः अभिव्लग्य अभितोगत्वा हताः सर्वतःप्राप्ताः अस्माभिर्घातिता- वा व्लगतिर्गतिकर्मा छान्दसोधातुः तेसर्वेपरितृह्ळाः हिंसिताः तृहूहिंसार्थः ऊदित्त्वाद्यस्यविभाषेती- ट्प्रतिषेधः हिंसिताःसन्तः अशेरन् शयनंप्राप्ताः शेतेर्व्यत्ययेनपरस्मैपदं शीङोरुट् शीङःसार्वधातुकेगु- णः वैलस्थानं विलशब्दोगर्तसमानार्थः सचगर्तः श्मशानवचनः अतोऽयमपिश्मशानवाची अथवाबि- लसंबन्धिस्थानन्नागलोकः तत्रवाअशेरन् यद्वा बिलक्षेपेइति धातुः घञर्थेकः स्वार्थिकोण् तत्रशवाः क्षिप्यन्तेइतिबैलस्थानंश्मशानं तत्रत्वयाहताः भूमिं श्मशानवत्कृत्वासर्वत्रशेरते तान्दहामीत्यर्थः ॥ १ ॥</description>
    </item>
    
    <item>
      <title>१३४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/134/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/134/</guid>
      <description>०१ वायुः। परुच्छेपो दैवोदासिः। अत्यष्टिः।
आ त्वा॒ जुवो॑ रारहा॒णा अ॒भि प्रयो॒ वायो॒ वह॑न्त्वि॒ह पू॒र्वपी॑तये॒ सोम॑स्य पू॒र्वपी॑तये ।
ऊ॒र्ध्वा ते॒ अनु॑ सू॒नृता॒ मन॑स्तिष्ठतु जान॒ती ।
नि॒युत्व॑ता॒ रथे॒ना या॑हि दा॒वने॒ वायो॑ म॒खस्य॑ दा॒वने॑ ॥
आ । त्वा॒ । जुवः॑ । र॒र॒हा॒णाः । अ॒भि । प्रयः॑ । वायो॒ इति॑ । वह॑न्तु । इ॒ह । पू॒र्वऽपी॑तये । सोम॑स्य । पू॒र्वऽपी॑तये ।
ऊ॒र्ध्वा । ते॒ । अनु॑ । सू॒नृता॑ । मनः॑ । ति॒ष्ठ॒तु॒ । जा॒न॒ती ।</description>
    </item>
    
    <item>
      <title>१३५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/135/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/135/</guid>
      <description>०१ वायुः। परुच्छेपो दैवोदासिः। अत्यष्टिः।
स्ती॒र्णं ब॒र्हिरुप॑ नो याहि वी॒तये॑ स॒हस्रे॑ण नि॒युता॑ नियुत्वते श॒तिनी॑भिर्नियुत्वते ।
तुभ्यं॒ हि पू॒र्वपी॑तये दे॒वा दे॒वाय॑ येमि॒रे ।
प्र ते॑ सु॒तासो॒ मधु॑मन्तो अस्थिर॒न्मदा॑य॒ क्रत्वे॑ अस्थिरन् ॥
स्ती॒र्णम् । ब॒र्हिः । उप॑ । नः॒ । या॒हि॒ । वी॒तये॑ । स॒हस्रे॑ण । नि॒ऽयुता॑ । नि॒यु॒त्व॒ते॒ । श॒तिनी॑भिः । नि॒यु॒त्व॒ते॒ ।
तुभ्य॑म् । हि । पू॒र्वऽपी॑तये । दे॒वाः । दे॒वाय॑ । ये॒मि॒रे ।
प्र । ते॒ । सु॒तासः॑ । मधु॑ऽमन्तः । अ॒स्थि॒र॒न् । मदा॑य । क्रत्वे॑ । अ॒स्थि॒र॒न् ॥</description>
    </item>
    
    <item>
      <title>१३६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/136/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/136/</guid>
      <description>०१ मित्रावरुणौ। परुच्छेपो दैवोदासिः। अत्यष्टिः।
प्र सु ज्येष्ठं॑ निचि॒राभ्यां॑ बृ॒हन्नमो॑ ह॒व्यं म॒तिं भ॑रता मृळ॒यद्भ्यां॒ स्वादि॑ष्ठं मृळ॒यद्भ्या॑म् ।
ता स॒म्राजा॑ घृ॒तासु॑ती य॒ज्ञेय॑ज्ञ॒ उप॑स्तुता ।
अथै॑नोः क्ष॒त्रं न कुत॑श्च॒नाधृषे॑ देव॒त्वं नू चि॑दा॒धृषे॑ ॥
प्र । सु । ज्येष्ठ॑म् । नि॒ऽचि॒राभ्या॑म् । बृ॒हत् । नमः॑ । ह॒व्यम् । म॒तिम् । भ॒र॒त॒ । मृ॒ळ॒यत्ऽभ्या॑म् । स्वादि॑ष्ठम् । मृ॒ळ॒यत्ऽभ्या॑म् ।
ता । स॒म्ऽराजा॑ । घृ॒तासु॑ती॒ इति॑ घृ॒तऽआ॑सुती । य॒ज्ञेऽय॑ज्ञे । उप॑ऽस्तुता ।
अथ॑ । ए॒नोः॒ । क्ष॒त्रम् । न । कुतः॑ । च॒न । आ॒ऽधृषे॑ । दे॒व॒ऽत्वम् । नु । चि॒त् । आ॒ऽधृषे॑ ॥</description>
    </item>
    
    <item>
      <title>१३७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/137/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/137/</guid>
      <description>०१ मित्रावरुणौ। परुच्छेपो दैवोदासिः। अतिशक्वरी।
सु॒षु॒मा या॑त॒मद्रि॑भि॒र्गोश्री॑ता मत्स॒रा इ॒मे सोमा॑सो मत्स॒रा इ॒मे ।
आ रा॑जाना दिविस्पृशास्म॒त्रा ग॑न्त॒मुप॑ नः ।
इ॒मे वां॑ मित्रावरुणा॒ गवा॑शिरः॒ सोमाः॑ शु॒क्रा गवा॑शिरः ॥
सु॒षु॒म । आ । या॒त॒म् । अद्रि॑ऽभिः । गोऽश्री॑ताः । म॒त्स॒राः । इ॒मे । सोमा॑सः । म॒त्स॒राः । इ॒मे ।
आ । रा॒जा॒ना॒ । दि॒वि॒ऽस्पृ॒शा॒ । अ॒स्म॒ऽत्रा । ग॒न्त॒म् । उप॑ । नः॒ ।
इ॒मे । वा॒म् । मि॒त्रा॒व॒रु॒णा॒ । गोऽआ॑शिरः । सोमाः॑ । शु॒क्राः । गोऽआ॑शिरः ॥</description>
    </item>
    
    <item>
      <title>१३८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/138/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/138/</guid>
      <description>०१ पूषा। परुच्छेपो दैवोदासिः। अत्यष्टिः।
प्रप्र॑ पू॒ष्णस्तु॑विजा॒तस्य॑ शस्यते महि॒त्वम॑स्य त॒वसो॒ न त॑न्दते स्तो॒त्रम॑स्य॒ न त॑न्दते ।
अर्चा॑मि सुम्न॒यन्न॒हमन्त्यू॑तिं मयो॒भुव॑म् ।
विश्व॑स्य॒ यो मन॑ आयुयु॒वे म॒खो दे॒व आ॑युयु॒वे म॒खः ॥
प्रऽप्र॑ । पू॒ष्णः । तु॒वि॒ऽजा॒तस्य॑ । श॒स्य॒ते॒ । म॒हि॒ऽत्वम् । अ॒स्य॒ । त॒वसः॑ । न । त॒न्द॒ते॒ । स्तो॒त्रम् । अ॒स्य॒ । न । त॒न्द॒ते॒ ।
अर्चा॑मि । सु॒म्न॒ऽयन् । अ॒हम् । अन्ति॑ऽऊतिम् । म॒यः॒ऽभुव॑म् ।
विश्व॑स्य । यः । मनः॑ । आ॒ऽयु॒यु॒वे । म॒खः । दे॒वः । आ॒ऽयु॒यु॒वे । म॒खः ॥</description>
    </item>
    
    <item>
      <title>१३९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/139/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/139/</guid>
      <description>०१ विश्वेदेवाः। परुच्छेपो दैवोदासिः। अत्यष्टिः।
अस्तु॒ श्रौष॑ट् पु॒रो अ॒ग्निं धि॒या द॑ध॒ आ नु तच्छर्धो॑ दि॒व्यं वृ॑णीमह इन्द्रवा॒यू वृ॑णीमहे ।
यद्ध॑ क्रा॒णा वि॒वस्व॑ति॒ नाभा॑ सं॒दायि॒ नव्य॑सी ।
अध॒ प्र सू न॒ उप॑ यन्तु धी॒तयो॑ दे॒वाँ अच्छा॒ न धी॒तयः॑ ॥
अस्तु॑ । श्रौष॑ट् । पु॒रः । अ॒ग्निम् । धि॒या । द॒धे॒ । आ । नु । तत् । शर्धः॑ । दि॒व्यम् । वृ॒णी॒म॒हे॒ । इ॒न्द्र॒वा॒यू इति॑ । वृ॒णी॒म॒हे॒ ।
यत् । ह॒ । क्रा॒णा । वि॒वस्व॑ति । नाभा॑ । स॒म्ऽदायि॑ । नव्य॑सी ।</description>
    </item>
    
    <item>
      <title>१४०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/140/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/140/</guid>
      <description>०१ अग्निः। दीर्घतमा औचथ्यः। जगती।
वे॒दि॒षदे॑ प्रि॒यधा॑माय सु॒द्युते॑ धा॒सिमि॑व॒ प्र भ॑रा॒ योनि॑म॒ग्नये॑ ।
वस्त्रे॑णेव वासया॒ मन्म॑ना॒ शुचिं॑ ज्यो॒तीर॑थं शु॒क्रव॑र्णं तमो॒हन॑म् ॥
वे॒दि॒ऽसदे॑ । प्रि॒यऽधा॑माय । सु॒ऽद्युते॑ । धा॒सिम्ऽइ॑व । प्र । भ॒र॒ । योनि॑म् । अ॒ग्नये॑ ।
वस्त्रे॑णऽइव । वा॒स॒य॒ । मन्म॑ना । शुचि॑म् । ज्यो॒तिःऽर॑थम् । शु॒क्रऽव॑र्णम् । त॒मः॒ऽहन॑म् ॥
हेअध्वर्योवेदिषदे वेद्यांसीदतेनित्यं प्रियधामायप्रियधाम्ने प्रियस्थानाय उत्तरवेदिलक्षणप्रियस्था- नाय सुद्युते शोभ्नद्योतनाय अग्नये अग्ननयनादिगुणविशिष्टाय योनिंस्थानं वेद्याख्यं धासिमिव हवी- रूपमन्नमिव प्रभर प्रहर प्रकर्षेणसंपादयेत्यर्थः तच्च स्थानंवस्त्रेणेव तेनयथामार्दवायास्तृणाति तद्वत् मन्मनामननीयेनसंभारेण बर्हिषावा वेदिस्थानं वासय आच्छादय कीदृशन्तत्स्थानमितितदुच्ये—शु- चिंउत्पवनप्रोक्षणादिना अमेध्यासुरादीनामपगतत्वाच्छुद्धम् ज्योतीरथंज्योतिषआज्यादेरग्नेर्वारथ- स्थानीयं आधारभूतत्वात् शुक्रवर्णंअग्न्युपेतत्वात् दीप्तवर्णं अतएव तमोहवं तमसोऽन्धकारस्यहन्तारं अज्ञानस्यवा अग्निसाध्ययज्ञादिद्वाराज्ञानविचारकत्वादितिभावः यद्वा तस्यांयोनौ स्थाने वस्त्रेण य- थागोपनीयंवस्तुगोपयन्ति तद्वत् तमग्निं वासय निवासय स्थापय मन्मना मननीयेन हद्येन वस्त्रसदृ- शेन मृदुकाष्ठादिना आच्छादयवा कीदृशं ज्योतीरथं दीप्तरथोपेतं शॆषंपूर्ववत् ॥ १ ॥</description>
    </item>
    
    <item>
      <title>१४१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/141/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/141/</guid>
      <description>०१ अग्निः। दीर्घतमा औचथ्यः। जगती।
बळि॒त्था तद्वपु॑षे धायि दर्श॒तं दे॒वस्य॒ भर्गः॒ सह॑सो॒ यतो॒ जनि॑ ।
यदी॒मुप॒ ह्वर॑ते॒ साध॑ते म॒तिरृ॒तस्य॒ धेना॑ अनयन्त स॒स्रुतः॑ ॥
बट् । इ॒त्था । तत् । वपु॑षे । धा॒यि॒ । द॒र्श॒तम् । दे॒वस्य॑ । भर्गः॑ । सह॑सः । यतः॑ । जनि॑ ।
यत् । ई॒म् । उप॑ । ह्वर॑ते । साध॑ते । म॒तिः । ऋ॒तस्य॑ । धेनाः॑ । अ॒न॒य॒न्त॒ । स॒ऽस्रुतः॑ ॥
देवस्यद्योतनशीलस्यादित्यस्यदर्शतं सर्वैर्दर्शनीयं तत्प्रसिद्धंभर्गस्तेजः इत्थाइत्थं सर्वैर्दृश्यमानप्र- कारेण वपुषेशरीरव्यवहारायदार्ढ्यायधायिधार्यतेसर्वैः बळित्थेत्युभे अपिसत्यनामनी बट् श्र्त् सत्रा इत्थेतितन्नामसुपाठात् जाठराग्निनाभुक्तानांजरणेनशरीरधारणंप्रसिद्धम् तत्रोपपत्तिमाह—यतःसह- सोजनि यतःकारणात् मथनकालेबलेनोत्पन्नः अतोबलायधार्यतइत्यर्थः यदीं यदेतत्प्रसिद्धम् लोको- पकार्यग्नेस्तेजः मतिर्मदीयाबुद्धिः उपह्वरते उपगच्छति उपगम्य वर्ततेवा हृकौटिल्ये साधतेच तेनै- वतेजसा साधयति स्वाभीष्टं किंच ऋतस्य यज्ञसाधकस्याग्नेस्तेजसाधेनाः सर्वप्राणिनांवाचः सस्रुतः समानङ्गच्छन्त्यः सहैवप्रवर्तमानाः स्रवतेःकर्तरिक्विप् अमयन्त नयन्ति निर्वहन्तिजगद्भ्यवहारं व्यत्य- येनात्मनेपदम् यद्वा ऋतस्यधेनाः यज्ञस्यसंबन्धिन्योमन्त्ररूपावाचः सस्रुतः होत्रादिमुखेनसहैवप्रवर्त- मानाः अनयन्त नयन्ति अग्नेःस्तोत्रं निर्वहन्ति अग्नेस्तेजसावायज्ञन्निर्वहन्ति तेजोमयीवागितिश्रुतेः । अतःकारणान्मतिरुपह्वरतइत्यर्थः धेनेतिवाङाम धेनाग्नाइतिन्नामसुपाठात् ॥ १ ॥</description>
    </item>
    
    <item>
      <title>१४२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/142/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/142/</guid>
      <description>०१ इध्मःसमिद्धोवाग्निः। दीर्घतमा औचथ्यः। अनुष्टुप्।
समि॑द्धो अग्न॒ आ व॑ह दे॒वाँ अ॒द्य य॒तस्रु॑चे ।
तन्तुं॑ तनुष्व पू॒र्व्यं सु॒तसो॑माय दा॒शुषे॑ ॥
सम्ऽइ॑द्धः । अ॒ग्ने॒ । आ । व॒ह॒ । दे॒वान् । अ॒द्य । य॒तऽस्रु॑चे ।
तन्तु॑म् । त॒नु॒ष्व॒ । पू॒र्व्यम् । सु॒तऽसो॑माय । दा॒शुषे॑ ॥
हेअग्ने समिद्धः सम्यग्दीपितः एतन्नामकस्त्वं अद्यास्मिन्यागदिनेदेवान्हविषांभोक्तॄनग्न्यादीनावह अस्मद्यज्ञंप्रतिप्रापय यतस्रुचेयागायोद्यतस्रुचे यजमानायतदर्थं आवाह्यचसुतसोमाययागार्थमभिषुत- सोमाय दाशुषेहविर्दत्तवते यद्यपीदानीमेवाहूयन्तेदेवाः तथापि पूर्वानुष्ठानापेक्षयाभाव्यपेक्षयावादा- शुषइत्युच्यते हविर्दात्रेवायजमानाय तदर्थंपूर्व्यंपूर्वेभ्योदेवेभ्योहितं पूर्वकालीनंवा तन्तुंयज्ञन्तनुष्व वि- स्तारय ॥ १ ॥
०२ तनूनपात्। दीर्घतमा औचथ्यः। अनुष्टुप्।</description>
    </item>
    
    <item>
      <title>१४३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/143/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/143/</guid>
      <description>०१ अग्निः। दीर्घतमा औचथ्यः। जगती।
प्र तव्य॑सीं॒ नव्य॑सीं धी॒तिम॒ग्नये॑ वा॒चो म॒तिं सह॑सः सू॒नवे॑ भरे ।
अ॒पां नपा॒द्यो वसु॑भिः स॒ह प्रि॒यो होता॑ पृथि॒व्यां न्यसी॑ददृ॒त्वियः॑ ॥
प्र । तव्य॑सीम् । नव्य॑सीम् । धी॒तिम् । अ॒ग्नये॑ । वा॒चः । म॒तिम् । सह॑सः । सू॒नवे॑ । भ॒रे॒ ।
अ॒पाम् । नपा॑त् । यः । वसु॑ऽभिः । स॒ह । प्रि॒यः । होता॑ । पृ॒थि॒व्याम् । नि । असी॑दत् । ऋ॒त्वियः॑ ॥
अहंअग्नये प्रतव्यसीं तवीयसीं अतिशयेनवर्धयित्रीं तवतिर्वृद्भ्यर्थःसौत्रोधातुः अस्मात्तृजन्ताच्छन्द- सीतीयसू तुरिष्ठेमेयःस्वितितृलोपःछान्दसईकारलोपः नव्यसीन्नवतरांअपूर्वान्धीतिं यागलक्षणांउक्तगु- णकङ्कर्मप्रभरे प्रकर्षेणकरोमि तथोक्तलक्षणांवाचोमतिं स्तुतिरूपङ्कर्मभरे कीदृशायाग्नये सहसोबल- स्यसूनवे पुत्राय किंच योऽग्निरपान्नपात् तासान्नप्ता अद्भ्यओषधयः ओषधीभ्योग्निरित्यग्नेर्नप्तृत्वं अथवा अपान्नपातयितावैद्युताग्निरूपेणप्रवर्षकत्वान्दितिभावः तथा प्रियोयजमानस्यप्रीणयिताप्रियतमोवात- स्यहोताहोमनिष्पादकः सोऽग्निःऋत्वियः प्राप्तकालः प्राप्तप्रदानसमयःसन् पृथिव्यां वेदिलक्षणायां व- सुभिः निवासयोग्यैर्गवादिधनैः सहसहितोन्यसीदत् नितरांसीदति ॥ १ ॥</description>
    </item>
    
    <item>
      <title>१४४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/144/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/144/</guid>
      <description>०१ अग्निः। दीर्घतमा औचथ्यः। जगती।
एति॒ प्र होता॑ व्र॒तम॑स्य मा॒ययो॒र्ध्वां दधा॑नः॒ शुचि॑पेशसं॒ धिय॑म् ।
अ॒भि स्रुचः॑ क्रमते दक्षिणा॒वृतो॒ या अ॑स्य॒ धाम॑ प्रथ॒मं ह॒ निंस॑ते ॥
एति॑ । प्र । होता॑ । व्र॒तम् । अ॒स्य॒ । मा॒यया॑ । ऊ॒र्ध्वाम् । दधा॑नः । शुचि॑ऽपेशसम् । धिय॑म् ।
अ॒भि । स्रुचः॑ । क्र॒म॒ते॒ । द॒क्षि॒णा॒ऽआ॒वृतः॑ । याः । अ॒स्य॒ । धाम॑ । प्र॒थ॒मम् । ह॒ । निंस॑ते ॥
अयं होता होमनिष्पाअदकोऽध्वर्युरस्याग्नेर्व्रतं हविःप्रदानादिरूपं कर्मकर्तुंमायया कर्तंव्यविशेषप्र- ज्ञयायुक्तःसन्प्रैति प्रकर्षेणगच्छतिहोतुं मायेतिप्रज्ञानाम मायावयुनमितितन्नामसुपाठात् कीदृशोऽयं ऊर्ध्वां उपर्यारूढां शुचिपेशसं शोभनरूपोपेतां पेशइतिरूपनाम धियं प्रज्ञान्दधानः धारयमाणः आच- तुर्थात्कर्मणोभिसमीक्ष्येतेदङ्करिष्यतीत्युक्तत्वात् आगत्यच दक्षिणावृतः प्रादक्षिण्येनवर्तमानाः स्रुचः जुह्वादीः क्रमतेगृह्णाति कीदृश्यःस्रुचःयाःप्रथमंपात्रासादनकालेअस्याग्नेर्धामस्थानं निंसते निंसचुंब- नेइतिधातुः चुंबन्तिभजन्तइत्यर्थः प्रथममनुष्ठेयक्रमं बुद्भ्याप्रैति पश्चात्सुचः क्रमतइत्यर्थः हशब्दः प्र- सिद्धौ यद्वा होतादेवानामाह्वातायमग्निः अस्ययजमानस्यव्रतङ्कर्मज्योतिष्टोमादिप्रज्ञाविशेषेणयुक्तः सन् एति यज्ञदेशंप्रत्यागच्छति कीदृशोऽयंऊर्ध्वां ऊर्ध्ववर्तिशुचिपेशसं शोभनरूपोपेतान्धियंज्वाला- चलनादिरूपङ्कर्मदधानोधारयमाणः आगत्यच दक्षिणावृतः उक्तलक्षणाःस्रुचः घृतपूर्णाः जुहूपभृदा- दिकाः अभिक्रमतेआक्रमते घृतंस्वीकर्तुंज्वालाः प्रसर्षन्तीत्यर्थः याः स्रुचः प्रथमं पूर्वंहविरासादनकाले अस्याग्नेर्धामस्थानं वेदिलक्षणन्तिंसते चुंबन्तिप्राप्ताः हशब्दःप्रसिद्धौ णिसिचुंबने अदादित्वाच्छपोलुक् इदित्त्वान्नुम् ॥ १ ॥</description>
    </item>
    
    <item>
      <title>१४५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/145/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/145/</guid>
      <description>०१ अग्निः। दीर्घतमा औचथ्यः। जगती।
तं पृ॑च्छता॒ स ज॑गामा॒ स वे॑द॒ स चि॑कि॒त्वाँ ई॑यते॒ सा न्वी॑यते ।
तस्मि॑न्त्सन्ति प्र॒शिष॒स्तस्मि॑न्नि॒ष्टयः॒ स वाज॑स्य॒ शव॑सः शु॒ष्मिण॒स्पतिः॑ ॥
तम् । पृ॒च्छ॒त॒ । सः । ज॒गा॒म॒ । सः । वे॒द॒ । सः । चि॒कि॒त्वान् । ई॒य॒ते॒ । सः । नु । ई॒य॒ते॒ ।
तस्मि॑न् । स॒न्ति॒ । प्र॒ऽशिषः॑ । तस्मि॑न् । इ॒ष्टयः॑ । सः । वाज॑स्य । शव॑सः । शु॒ष्मिणः॑ । पतिः॑ ॥
हेयजमानाः तमग्निंपृच्छत यत् स्वर्गादिविषयंप्रष्टव्यमस्ति तत्तस्यैवप्रष्टव्यमस्ति तस्यैव प्रष्टव्य- त्वेतिशयमाह—सजगामससर्वत्रगच्छति अतएवसवेदसचप्रष्टव्यंजानाति किमितरसाधारण्येननेत्या- ह—सचिकितान् सएवचेतनावान् सविशॆषज्ञइत्यर्थः सएवईयते ज्ञेयसकाशङ्गच्छति पुनर्गतिरेवविशॆ- ष्यते सः सोऽग्निरेव नु क्षिप्रंईयते यद्यजमानस्य ज्ञेयमस्ति तमर्थं ज्ञातुं शीघ्रमेवगच्छतीत्यर्थः यद्वा ज्ञानार्थंईयते सेव्यते तथा शीघ्रं अनुसेव्यते यस्मादयमुक्तरूपः तस्मात्तमेव पृच्छतेत्यर्थः तत्रापेक्षिताः कामाःसन्तीत्याह तस्मिन्नग्नौ प्रशिषः प्रशासनानि नियमनसामर्थ्यानिसन्ति असाध्यन्नियम्यापि सा- धयितुंशक्तइत्यर्थः किंच तस्मिन्नेवाग्नौ इष्टयएष्टव्याभोगाः सर्वफलसाधकायागावा सन्ति किंच सोऽ– ग्निर्वाजस्य अन्नस्य शवसोबलस्यचपतिः पालयिता दाता किंच शुष्मिणोबलवतोराजादेरपि पतिः स्वामी यस्मादयं महानुभावः तस्मात्तमेव पृष्ट्वापुरुषार्थंसाधयतेति ॥ १ ॥</description>
    </item>
    
    <item>
      <title>१४६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/146/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/146/</guid>
      <description>०१ अग्निः। दीर्घतमा औचथ्यः। त्रिष्टुप्।
त्रि॒मू॒र्धानं॑ स॒प्तर॑श्मिं गृणी॒षेऽनू॑नम॒ग्निं पि॒त्रोरु॒पस्थे॑ ।
नि॒ष॒त्तम॑स्य॒ चर॑तो ध्रु॒वस्य॒ विश्वा॑ दि॒वो रो॑च॒नाप॑प्रि॒वांस॑म् ॥
त्रि॒ऽमू॒र्धान॑म् । स॒प्तऽर॑श्मिम् । गृ॒णी॒षे॒ । अनू॑नम् । अ॒ग्निम् । पि॒त्रोः । उ॒पऽस्थे॑ ।
नि॒ऽस॒त्तम् । अ॒स्य॒ । चर॑तः । ध्रु॒वस्य॑ । विश्वा॑ । दि॒वः । रो॒च॒ना । आ॒प॒प्रि॒ऽवांस॑म् ॥
अनयाग्निर्यज्ञरूपेणस्तूयते त्रिमूर्धानं सवनत्रयरूपमूर्धत्रयोपेतं द्वित्रिभ्यांपाद्दन्मूर्धसुबहुव्रीहावि- त्युत्तरपदात्तत्वम् किंच सप्तरश्मिं नियामकसप्तच्छन्दोयुक्तंअनूनं अविकलं संपूर्णफलं अग्निं अग्निसाध्यं अङ्गनादिगुणयुक्तंवा पित्रोरुपस्थे द्यावापृथिव्योरुत्सङ्गे निषन्तं निषण्णं मध्येवर्तमानमित्यर्थः भूमि- स्थद्रव्येणद्युलोकस्थदेवताभिश्चसाध्यत्वादितियावत् किंच ध्रुवस्य निश्चलस्यचरतः हविर्भक्षयतोऽ– स्याग्नेः संबन्धिनं यज्ञं दिवः द्युलोकादागतानि विश्वानि रोचनानि देवविमानानि आपप्रिवांसं सर्वतः पूरयितारं गृणीषे गृणीहि स्तुहि यद्वा अयमग्निरेवोच्यते त्रिमूर्धानं मूर्धवदत्रक्षित्यन्तरिक्षद्युलोकाख्य- स्थानत्रयोपेतं लोकत्रयव्याप्तमित्यर्थः गार्हपत्यादिस्थानत्रयवर्तिनंवा सप्तरश्मिं सप्तज्वालं अनूनं पि- त्रोर्द्याव्यापृथिव्योरुपस्थेउत्सङ्गे निषत्तं नसत्तनिषत्तेतिनिपातनान्निष्ठानत्वाभावः निषण्णंआपप्रिवांसं सर्वतः पूरयन्तङ्कामनां उक्तलक्षणविशिष्टमग्निं गृणीषेगृणीहि स्तुहि किंच चरतः सर्वत्रज्वालाभिर्ग- च्छतः ध्रुवस्यधृतत्वादविचलितस्यदिवोद्योतमानस्यास्याग्नेर्विश्वासर्वाणि रोचनारोचमानानितेजां- सि सर्वत्र व्याप्नुवन्तीतिशेषः ईदृशमग्निंस्तुहीत्यन्तरात्मनःप्रैषः ॥ १ ॥</description>
    </item>
    
    <item>
      <title>१४७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/147/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/147/</guid>
      <description>०१ अग्निः। दीर्घतमा औचथ्यः। त्रिष्टुप्।
क॒था ते॑ अग्ने शु॒चय॑न्त आ॒योर्द॑दा॒शुर्वाजे॑भिराशुषा॒णाः ।
उ॒भे यत्तो॒के तन॑ये॒ दधा॑ना ऋ॒तस्य॒ साम॑न्र॒णय॑न्त दे॒वाः ॥
क॒था । ते॒ । अ॒ग्ने॒ । शु॒चय॑न्तः । आ॒योः । द॒दा॒शुः । वाजे॑भिः । आ॒शु॒षा॒णाः ।
उ॒भे इति॑ । यत् । तो॒के इति॑ । तन॑ये । दधा॑नाः । ऋ॒तस्य॑ । साम॑न् । र॒णय॑न्त । दे॒वाः ॥
हेअग्ने तेतवसंबन्धिनोरश्मयः शुचयन्तः दीप्तिंसर्वत्रचक्षाणाः प्रकटयन्तः आशुषाणाः आशुशीघ्रंसं- भक्तारः आशून्संभक्तारोवाय्वादेरपिशीघ्रंसंभक्तारइत्यर्थः यद्वा समन्ताच्छोषयितारः यद्वा सर्वंव्याप्नु- वन्तः अश्नोतेर्लिटःकानच् व्यत्ययेनोप्रत्ययः सिच्चेतिद्विविकरणता आङ्पूर्वादन्तर्भावितण्यर्थाच्छुषेः शानचि छान्दसःशपोलुक् आशुशब्दात्सनोतेःकर्मण्यण् ईदृशारश्मयोवाजेभिरन्नैःसहितं आयोः आयुः आयुष्यं कर्मणिषष्ठी कथाकेनोपायेनददाशुः ददति दाशृदाने छान्दसोलिट् तमुपायमगृहाणेत्यर्थः र- श्मीनांवरप्रदानङ्कुत्रदृष्टमितिचेत् उच्यते यद्यस्मात् उभेउक्तेअन्नायुषीतोकेपुत्रे तनये अनवच्छेदेनकुटुं- बस्यविस्तारके यद्वा तोकेपुत्रेतनयेतत्पुत्रादौच दधानाः धारयन्तोदेवाः व्यवहर्तारोयजमानाः ऋत- स्ययज्ञस्यसंबन्धिनिसामन् साम्निरथन्तरादौ रणयन्त रमन्ते रमयन्ति शब्दयन्त्येववा यस्मादन्नायुः पुत्रादिसहिताः सोमेनेष्ट्वासाम्निरमन्ते तस्माद्रश्मयोददतीत्यवगम्यतइत्यर्थःतादृशान्त्वदीयान्रश्मी- न्मामप्यनुगृहाणेत्यर्थः ॥ १ ॥</description>
    </item>
    
    <item>
      <title>१४८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/148/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/148/</guid>
      <description>०१ अग्निः। दीर्घतमा औचथ्यः। त्रिष्टुप्।
मथी॒द्यदीं॑ वि॒ष्टो मा॑त॒रिश्वा॒ होता॑रं वि॒श्वाप्सुं॑ वि॒श्वदे॑व्यम् ।
नि यं द॒धुर्म॑नु॒ष्या॑सु वि॒क्षु स्व१॒॑र्ण चि॒त्रं वपु॑षे वि॒भाव॑म् ॥
मथी॑त् । यत् । ई॒म् । वि॒ष्टः । मा॒त॒रिश्वा॑ । होता॑रम् । वि॒श्वऽअ॑प्सुम् । वि॒श्वऽदे॑व्यम् ।
नि । यम् । द॒धुः । म॒नु॒ष्या॑सु । वि॒क्षु । स्वः॑ । न । चि॒त्रम् । वपु॑षे । वि॒भाऽव॑म् ॥
होतारं देवानामाह्वातारं विशाप्सुं अप्स्वितिरूपनाम नानारूपं पार्थिववैद्युतजाठरादिभेदेनआ- हवनीयादिभेदेनवा यद्वा कालीकराल्यादिरूपेण ज्वालानांवैरूप्याद्विश्वरूपत्वं विश्वदेव्यं सर्वदेवयो- ग्यक्रियासाधुं यदीयंमेनमग्निं मातरिश्वा वृष्ट्यादिनिर्मात्रन्तरिक्षश्वसनोवायुः विष्टः काष्ठेष्वन्तःप्रवि- ष्टःसन् मथीत् अमश्नात्प्रावर्धयदित्यर्थः मथेविलोडने ह्न्यन्तक्षणेतिवृद्धिप्रतिषेधः पुनः सएवविशेष्य- ते यमग्निं मनुष्यासु मत्वाकर्मकुर्वतीषु विक्षु ऋत्विग्रूपासुप्रजासु पूर्वं वपुषे यज्ञसिद्धये निदधुर्धारय- न्तियजमानाः मनुष्यशब्दोनिरुक्तेबहुधानिरुक्तः—मनुष्याःकस्मान्मत्वाकर्माणिसीव्यन्तिमनस्यमाने- नसृष्टामनोरपत्यंमनुषोवेति । यद्वा पूर्वं देवाः मनुष्यासु मनोरपत्यभूतासु विक्षु प्रजासुप्राणिषु वपुषे स्वरूपाययागादिस्वरूपप्रकाशाय शरीरधारणायवा जाठराग्निरूपेण निदधुः स्थापितवन्तः तत्रदृष्टा- न्तः—स्वःन स्वरणंस्वीरणंवाआदित्यमिव चित्रं चायनीयं विभावं विविधप्रकाशवन्तं यथाप्रकाशा- दिसाधनायधरयन्ति तद्वत् स्वःशब्दंयास्कएवन्निरुवाच—स्वरादित्योभवतिसुअरणःसुईरणःस्वृतोर- सान् स्वृतोभासंज्योतिषांस्वृतोभासेतिवेति । ईदृशं यन्निदधुः तंमथीदितिपूर्वत्रान्वयः ॥ १ ॥</description>
    </item>
    
    <item>
      <title>१४९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/149/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/149/</guid>
      <description>०१ अग्निः। दीर्घतमा औचथ्यः। विराट्।
म॒हः स रा॒य एष॑ते॒ पति॒र्दन्नि॒न इ॒नस्य॒ वसु॑नः प॒द आ ।
उप॒ ध्रज॑न्त॒मद्र॑यो वि॒धन्नित् ॥
म॒हः । सः । रा॒यः । आ । ई॒ष॒ते॒ । पतिः॑ । दन् । इ॒नः । इ॒नस्य॑ । वसु॑नः । प॒दे । आ ।
उप॑ । ध्रज॑न्तम् । अद्र॑यः । वि॒धन् । इत् ॥
महः महतः पूज्यस्य रायः गवादिरूपस्यधनस्यपतिः पालकः स्वामीसोऽग्निः दन् ददत् अभिमतं- प्रयच्छन् ददातेःशतरिछान्दसःश्पोलुक् तस्यछन्दस्युभयथेत्यार्धाधातुकत्वादातोलोपइटिचेत्याकार- लोपः आआभिमुख्येन अस्मद्देवयजनंप्रति ईषते गच्छति किंच इनस्यस्वामिनोऽपि इनः स्वामीसर्व- स्यपतिरित्यर्थः ईदृशोऽयं वसुनोधनस्यपदेआस्पदभूतेवेदिस्थानेआआश्रयति उपसर्गवशाद्योग्यक्रिया- ध्याहारः यद्वा वसुनोनिवासयोग्यस्य धनस्यापिइनइतिसंबन्धः यद्वा वसुप्राप्तिः प्रसिद्धा किंच उप- ध्रजन्तं उपगच्छन्तमेनंअभिषवार्थं अद्रयः ग्राववन्तोयजमानाः विधन्नित् परिचरन्त्येव विधविधाने तौदादिकः लङि बहुलंछन्दसीत्यडभावः निघाताभावश्छान्दसः यद्वा पूर्वत्रतच्छब्दश्रुतेः अत्रयच्छ- ब्दाध्याहारेणास्यसंबन्धादनिघातः यद्वा अद्रयोभिषवग्रावाणः स्वशब्दैः उपौपेत्यविधन्नित्पूजयन्त्ये- व आह्लादंजनयन्तीत्यर्थः ॥ १ ॥</description>
    </item>
    
    <item>
      <title>१५०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/150/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/150/</guid>
      <description>०१ अग्निः। दीर्घतमा औचथ्यः। उष्णिक्।
पु॒रु त्वा॑ दा॒श्वान्वो॑चे॒ऽरिर॑ग्ने॒ तव॑ स्वि॒दा ।
तो॒दस्ये॑व शर॒ण आ म॒हस्य॑ ॥
पु॒रु । त्वा॒ । दा॒श्वान् । वो॒चे॒ । अ॒रिः । अ॒ग्ने॒ । तव॑ । स्वि॒त् । आ ।
तो॒दस्य॑ऽइव । श॒र॒णे । आ । म॒हस्य॑ ॥
हेअग्ने त्वात्वांपुरुबहुवोचे यद्वा बहुदाश्वानितिसंबन्धः पुत्रन्देहिवित्तन्देहि इत्याद्याशासना निब्र- वीमीत्यर्थः किन्तूष्णीन्नेत्याह—यतोदाश्वान् अभिमतंहविर्दत्तवानस्मि अतोवोचे इतरसाधारण्येनब्रु- वतः कथन्दातव्यमितिनमन्तव्यं यतोऽहं हेअग्नेतवस्वित् तवैवआआभिमुख्येन अरिः अर्ताहविरादिप्रा- पणेनसेवकोहं तत्र दृष्टान्तः—महस्यमहतः तोदस्येव शिक्षकस्य स्वामिनः शरणेऽस्यगृहे यथागर्भदा- सादिरासमन्तान्नियतोवर्तते तद्वदहमपि यस्मादेवन्तस्मादभिमतं बहुवोचे त्वमपित्सर्वं देहीत्यर्थःअत्र- निरुक्तं—बहुदाश्वांस्त्वामेवाभिह्वयाम्यरिरमित्रऋच्छतेरीश्वरोऽप्यरिरेतस्मादेवयदन्यदेवत्याअग्ना- वाहुतयोहूयन्तइत्येतदॄष्ट्वैवमवक्ष्यत् तोदस्येवशरणआमहस्य तुदस्येवशरणेऽधिमहतइति ॥ १ ॥</description>
    </item>
    
    <item>
      <title>१५१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/151/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/151/</guid>
      <description>०१ मित्रः। दीर्घतमा औचथ्यः। जगती।
मि॒त्रं न यं शिम्या॒ गोषु॑ ग॒व्यवः॑ स्वा॒ध्यो॑ वि॒दथे॑ अ॒प्सु जीज॑नन् ।
अरे॑जेतां॒ रोद॑सी॒ पाज॑सा गि॒रा प्रति॑ प्रि॒यं य॑ज॒तं ज॒नुषा॒मवः॑ ॥
मि॒त्रम् । न । यम् । शिम्या॑ । गोषु॑ । ग॒व्यवः॑ । सु॒ऽआ॒ध्यः॑ । वि॒दथे॑ । अ॒प्ऽसु । जीज॑नन् ।
अरे॑जेताम् । रोद॑सी॒ इति॑ । पाज॑सा । गि॒रा । प्रति॑ । प्रि॒यम् । य॒ज॒तम् । ज॒नुषा॑म् । अवः॑ ॥
यमग्निंशिम्या कर्मनामैतत् शिमीशक्तिरितितन्नामसुपाठात् प्रकाशवृष्ट्युत्पादनादिकर्मणामित्रन्न मित्रमिवस्थितं यद्वा शिम्येत्येतत् क्रिययासहसंबध्यते गोषुबह्वीषु निमित्तभूतासुगव्यवः गाआत्मन- इच्छन्तः अत्रयद्यपिगव्यवइत्येवालं नगोष्विति तथापि गव्यवइत्यत्रगोस्वामित्वंप्रतिपाद्यते तच्चैक- याद्वित्वादपिस्यात् अतःस्पृहणीयावह्व्यइत्यवगमयितुङ्गोष्वितिपदं यथा गवामसिगोपतिः । गणा- नान्त्वागणपतिम् । तथास्वाध्यः सुष्ठुआध्यातारः फलस्योत्पादयितारः शोभनध्यानावाविदथेयागे अप्सुअन्तरिक्षेवैद्युतरूपेणवर्तमानं आपइत्यन्तरिक्षनाम आपः पृथिवीतितन्नामसूक्तत्वात् अग्नेरन्तरि- क्षोत्पत्तिः यदग्नेदिविजाअस्यप्सुजावा अप्स्वग्नेसधिष्टवइत्यादिमन्त्रान्तरेषुप्रसिद्धा प्रियंसर्वेषांप्रियत- मंप्रीणयित्रारंवा यजतंयष्टव्यंअग्निं जनुषांजन्मवतांप्राणिनां अवःप्रति रक्षणन्निमित्तीकृत्यशिम्यामथ- नादिकर्मणाजीजनन् जनयन्तियजमानाः यद्वा अप्सु निमित्तभूतासुजीजनन् सर्वप्राणिनामुपकाराय- वृष्ट्यर्थंचेत्यर्थः एवमुत्पन्नस्याग्नेः पाजसाबलेन गिरा भयङ्करशब्देनचरोदसीद्यावापृथिव्यावरेजेतां अकंपेतां अग्नेःसकाशात् कंपनं अरेजेतां रोदसीहोतृवूर्यइत्यादिश्रुतिषुप्रसिद्धम् । नचसर्वरक्षणार्थमुत्पा- दितोऽग्निर्लोकद्वयस्यभीतिमजनयत् किमेतदितिवाच्यं निन्दास्तुतित्वात् यथालोकौविभीतः तथाप्रवृ- द्धोभवदितिस्तुतौपर्यवसानात् यद्यप्यत्राग्निरेवप्रतिपाद्यते मित्रस्तुपरन्दृष्टान्तितएव तथापिद्युस्थान- स्याग्नेरेवमित्रत्वान्मन्त्रस्यमैत्रत्वमविरुद्धम् यद्वा मित्रन्न सखायमिवस्थितंमित्रनामकन्देवं यज्ञेऽन्तरि- क्षेवाऋत्विजः प्रादुर्भावयन्ति शिष्टमेतद्विशेषेण तथैवयोजनीयम् ॥ १ ॥</description>
    </item>
    
    <item>
      <title>१५२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/152/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/152/</guid>
      <description>०१ मित्रावरुणौ। दीर्घतमा औचथ्यः। त्रिष्टुप्।
यु॒वं वस्त्रा॑णि पीव॒सा व॑साथे यु॒वोरच्छि॑द्रा॒ मन्त॑वो ह॒ सर्गाः॑ ।
अवा॑तिरत॒मनृ॑तानि॒ विश्व॑ ऋ॒तेन॑ मित्रावरुणा सचेथे ॥
यु॒वम् । वस्त्रा॑णि । पी॒व॒सा । व॒सा॒थे॒ इति॑ । यु॒वोः । अच्छि॑द्राः । मन्त॑वः । ह॒ । सर्गाः॑ ।
अव॑ । अ॒ति॒र॒त॒म् । अनृ॑तानि । विश्वा॑ । ऋ॒तेन॑ । मि॒त्रा॒व॒रु॒णा॒ । स॒चे॒थे॒ इति॑ ॥
हेमित्रावरुणौ पीवसा पीनौ युवंयुवां यद्वा पीवसा पीनान्यच्छिन्नानिवस्त्राण्याच्छादनयोग्यानि वासांसि वसाथे आच्छादयथः यद्वा पीवसा स्थूलेन प्रभूतेन तेजसा वस्त्राणिदधाथे अविच्छिन्नानि वस्त्रस्थानीयनितेजांसि धारयथइत्यर्थः किंच युवयोः सर्गाः सृष्टयः अच्छिद्राः अच्छिन्नाः मन्तवोह मननीयाश्च ईदृशौ युवां विश्वा विश्वानि सर्वाणिअनृतानि असत्यानि अप्रियाणि पापान्यवातिरतं नाशयतम् विश्वेत्यत्रसंहितायां ऋत्यकइतिप्रकृतिभावोह्रस्वत्वंच ऋतेनफलेन तत्साधनेनयज्ञेनवास- चेथे सङ्गच्छेथे अस्मभ्यं योजयथइत्यर्थः ॥ १ ॥</description>
    </item>
    
    <item>
      <title>१५३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/153/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/153/</guid>
      <description>०१ मित्रावरुणौ। दीर्घतमा औचथ्यः। त्रिष्टुप्।
यजा॑महे वां म॒हः स॒जोषा॑ ह॒व्येभि॑र्मित्रावरुणा॒ नमो॑भिः ।
घृ॒तैर्घृ॑तस्नू॒ अध॒ यद्वा॑म॒स्मे अ॑ध्व॒र्यवो॒ न धी॒तिभि॒र्भर॑न्ति ॥
यजा॑महे । वा॒म् । म॒हः । स॒ऽजोषाः॑ । ह॒व्येभिः॑ । मि॒त्रा॒व॒रु॒णा॒ । नमः॑ऽभिः ।
घृ॒तैः । घृ॒त॒स्नू॒ इति॑ घृतऽस्नू । अध॑ । यत् । वा॒म् । अ॒स्मे इति॑ । अ॒ध्व॒र्यवः॑ । न । धी॒तिऽभिः॑ । भर॑न्ति ॥
हेघृतस्नू घृतस्यस्रावयितारौ मित्रावरुणौ महोमहान्तौ वां यजामहे पूजयामः यजमानाऋत्विज- श्च कीदृशाः सजोषाः समानप्रीतियुक्ताः केनसाधनेनेतितदुच्यते—हव्येभिः पुरोडाशादिभिः घृतैश्च- नमोभिः नमस्कारोपलक्षितैः अधअपिच यद्यस्मात्कारणात् वांयुवां अस्मेअस्मदीयाध्वर्यवोन अध्व- र्यवोऽपि अत्रनशब्दोप्यर्थे तेपिधीतिभिः स्वकीयैःकर्मभिः भरन्ति पोषयन्ति तस्माद्यजामहे ॥ १ ॥</description>
    </item>
    
    <item>
      <title>१५४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/154/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/154/</guid>
      <description>०१ विष्णुः। दीर्घतमा औचथ्यः। त्रिष्टुप्।
विष्णो॒र्नु कं॑ वी॒र्या॑णि॒ प्र वो॑चं॒ यः पार्थि॑वानि विम॒मे रजां॑सि ।
यो अस्क॑भाय॒दुत्त॑रं स॒धस्थं॑ विचक्रमा॒णस्त्रे॒धोरु॑गा॒यः ॥
विष्णोः॑ । नु । क॒म् । वी॒र्या॑णि । प्र । वो॒च॒म् । यः । पार्थि॑वानि । वि॒ऽम॒मे । रजां॑सि ।
यः । अस्क॑भायत् । उत्ऽत॑रम् । स॒धऽस्थ॑म् । वि॒ऽच॒क्र॒मा॒णः । त्रे॒धा । उ॒रु॒ऽगा॒यः ॥
हेनराः विष्णोर्व्यापनशीलस्य देवस्यवीर्याणिवीरकर्माणि नुकंअतिशीघ्रंप्रवोचं प्रब्रवीमि अत्रय- द्यपिनुकमितिपदद्वयं तथापियास्केननवोत्तराणिपदानीत्युक्तत्वात् शाखान्तरीकत्वेनपाठाच्चनुइत्येत- स्मिन्नेवार्थेनुकमितिपदद्वयं कानितानीतितत्राह—योविष्णुः पार्थिवानिपृथिवीसंबन्धीनिरजांसि रं- जनात्मकानि क्षित्यादिलोकत्रयाभिमानीनिअग्निवाय्वादित्यरूपाणि रजांसि वममे विशेषेण निर्ममे अत्रत्रयोलोकाअपि पृथिवीशब्दवाच्याः तथाचमन्त्रान्तरं—यदिन्द्राग्नीअवमस्यांपृथिव्यांमध्यमस्यां- परमस्यामुतस्थइति । तैत्तिरीयेऽपि—योस्यांपृथिव्यांअस्यायुषेत्युपक्रम्य योद्वितीयस्यान्तृतीयस्यांपृ- थिव्यामिति । तस्माल्लोकत्रयस्यपृथिवीशब्दवाच्य त्वम् किंच यश्च विष्णुरुत्तरं उद्गततरं अतिवि- स्तीर्णंसधस्थं सहस्थानं लोकत्रयाश्रयभूतं अन्तरिक्षं अस्कभायत् तेषामाधारत्वेनस्कंभितवान् निर्मि- तवानित्यर्थः अनेनान्तरिक्षाश्रितंलोकत्रयमपिसृष्टवानित्युक्तंभवति यद्वा योविष्णुः पार्थिवानि पृथि- वीसंबन्धीनिरजांसिपृथिव्याअधस्तनसप्तलोकान् विममे विविधं निर्मितवान् रजः शब्दोलोकवाची लोकारजांस्युच्यन्तइतियास्केनोक्तत्वात् किंच यश्चउत्तरं उद्गततरंउत्तरभाविनं सधस्थं सहस्थानं पु- ण्यकृतां सहनिवासयोग्यं भूरादिलोकसप्तकं अस्कभायत् स्कंभितवान् सृष्टवानित्यर्थः स्कंभेःस्तंभुस्तुं- भ्वितिविहितस्यश्नः छन्दसिशायज्पीतिव्यत्ययेनशायजादेशः अथवापार्थिवानि पृथिवीनिमित्तका- निरजांसि लोकान्विममे भूरादिलोकत्रयमित्यर्थः भूम्यामुपार्जितकर्मभोगार्थत्वादितरलोकानां त- त्कारणत्वं किंच यश्चोत्तरमुत्कृष्टतरं सर्वेषांलोकानामुपरिभूतं अपुनरावृत्तेस्तस्योत्कृष्टत्वं सधस्थं उ- पासकानांसहस्थानं सत्यलोकं अस्कभायत् स्कंभितवान् ध्रुवंस्थापितवानित्यर्थः किङ्कुर्वन् त्रेधाविच- क्रमाणः त्रिप्रकारं स्वसृष्टान् लोकान् विविधङ्क्रममाणः विष्णोस्त्रेधाक्रमणं इदंविष्णुर्विचक्रमेइत्यादि- श्रुतिषुप्रसिद्धं अतएवोरुगायः उरुभिर्महद्भिर्गीयमानः अतिप्रभूतं गीयमानोवा यएवङ्कृतवान् तादृश- स्यविष्णोर्वीर्याणिप्रवोचं ॥ १ ॥ तृतीयसवनेसोमातिरेकएवशस्त्रमुपजनयितव्यं तत्रप्रतदित्ययमनुरूपस्तृचः सोमातिरेकइतिखंडे- सूत्रितम्—प्रतद्विष्णुस्तवतेवीर्येणेतिस्तोत्रियानुरूपाविति वाजपेयेनाधिपत्यकामइतिखण्डेसूत्रितम्- प्रतत्तेअद्यशिपिविष्टनामप्रतद्विष्णुस्तवतेवीर्येणेति ।</description>
    </item>
    
    <item>
      <title>१५५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/155/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/155/</guid>
      <description>०१ विष्णुरिन्द्रश्च। दीर्घतमा औचथ्यः। जगती।
प्र वः॒ पान्त॒मन्ध॑सो धियाय॒ते म॒हे शूरा॑य॒ विष्ण॑वे चार्चत ।
या सानु॑नि॒ पर्व॑ताना॒मदा॑भ्या म॒हस्त॒स्थतु॒रर्व॑तेव सा॒धुना॑ ॥
प्र । वः॒ । पान्त॑म् । अन्ध॑सः । धि॒या॒ऽय॒ते । म॒हे । शूरा॑य । विष्ण॑वे । च॒ । अ॒र्च॒त॒ ।
या । सानु॑नि । पर्व॑तानाम् । अदा॑भ्या । म॒हः । त॒स्थतुः॑ । अर्व॑ताऽइव । सा॒धुना॑ ॥
हे अध्वर्य्वादयः वोयुष्माकंसंबन्धिपान्तं पालनस्वभावं पातव्यंवाअन्धसः अन्धःसोमरूपमन्नंप्रा- र्चत प्रकर्षेणसंपादयत कस्मैधियायते स्तुतीरिच्छते महेमहतेशूराय विक्रान्तायेन्द्रायविष्णवेव्यापका- यएतन्नामकायदेवायच कस्तयोरतिशयइत्युच्यते—या यौ इन्द्राविष्णूपर्वतानां प्रीणनवतां पूरणव- तांवा पर्वतशब्दोयास्केनैवन्निरुक्तः—पर्ववान् पर्वतः पर्वपुनः पृणातेःप्रीणातेर्वेति । उक्तलक्षणानां लोकानां सानुनि समुच्छ्रितप्रदेशे सर्वलोकेइत्यर्थः अथवा मेघानां समुच्छ्रितप्रदेशे पर्वतशब्दोमेघना- मसूक्तत्वात् तत्रतस्थातुः तिष्ठतः कीदृशौतौ अदाभ्या अदंभनीयौ परैरनभिभाव्यौ अतएवमहः महा- न्तौ यद्वा महोमहसिस्वतेजसि सानुनीत्यनेनसंबन्धः तत्रदृष्टान्तः—साधुना अभिमतदेशप्रापणसमर्थे- न अर्वता वेगवता अश्वेनेव तेन यथा अत्युच्छ्रितं प्रदेशमारोहति तद्वदुच्चंपदमारूढौ तस्मात्ताभ्याम- र्चत ॥ १ ॥ सोमातिरेकेतृतीयसवने एषावैकल्पिकीयाज्या तथाचसूत्रितम्—त्वेषमित्थासमरणंशिमीवतो- रितिवायाज्येति ।</description>
    </item>
    
    <item>
      <title>१५६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/156/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/156/</guid>
      <description>०१ विष्णुः। दीर्घतमा औचथ्यः। जगती।
भवा॑ मि॒त्रो न शेव्यो॑ घृ॒तासु॑ति॒र्विभू॑तद्युम्न एव॒या उ॑ स॒प्रथाः॑ ।
अधा॑ ते विष्णो वि॒दुषा॑ चि॒दर्ध्यः॒ स्तोमो॑ य॒ज्ञश्च॒ राध्यो॑ ह॒विष्म॑ता ॥
भव॑ । मि॒त्रः । न । शेव्यः॑ । घृ॒तऽआ॑सुतिः । विभू॑तऽद्युम्नः । ए॒व॒ऽयाः । ऊं॒ इति॑ । स॒ऽप्रथाः॑ ।
अध॑ । ते॒ । वि॒ष्णो॒ इति॑ । वि॒दुषा॑ । चि॒त् । अर्ध्यः॑ । स्तोमः॑ । य॒ज्ञः । च॒ । राध्यः॑ । ह॒विष्म॑ता ॥
हेविष्णो मित्रोन मितेर्दुःखात् त्राता सखा आदित्योवा मित्रः प्रमीतेस्त्रायतेइतिनिरुक्तम् । शेव्यः साधुः सुखकर्ताघृतासुतिः घृतमुदकमासूयतेयेनसतादृशः यद्वा घृतमाज्यमाभिमुख्येन नीयतेयस्मैस- तादृशः विभूतद्युम्नः प्रभूतयशाः प्रभूतान्नोवा एवयाः रक्षणस्यमिश्रयिताप्रापयिता सप्रथाः सर्वतः पृथुः प्रतिविशेषणन्नोभवेतिसंबन्धः द्भ्यचोतस्तिङइतिदीर्घः उइतिपादपूरणः हेविष्णो त्वंयस्मादीदृ- शोभवसि अधास्मात् ते तव स्तोमः स्तोत्रविशेषः विदुषात्वन्माहात्म्यवेदित्रा यजमानेन अर्ध्यः पुनः पुनःप्रवर्धनार्हः चित् एव एकवारकरणेनसंपूर्यतइत्यर्थः तथातेयज्ञश्च हविष्मता तेनयजमानेनराध्यः समाराधनीयः यद्वा विदुषाहोत्रासोमोराध्यः हविष्मतायज्ञश्चराध्यः ॥ १ ॥</description>
    </item>
    
    <item>
      <title>१५७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/157/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/157/</guid>
      <description>०१ अश्विनौ। दीर्घतमा औचथ्यः। जगती।
अबो॑ध्य॒ग्निर्ज्म उदे॑ति॒ सूर्यो॒ व्यु१॒॑षाश्च॒न्द्रा म॒ह्या॑वो अ॒र्चिषा॑ ।
आयु॑क्षाताम॒श्विना॒ यात॑वे॒ रथं॒ प्रासा॑वीद्दे॒वः स॑वि॒ता जग॒त्पृथ॑क् ॥
अबो॑धि । अ॒ग्निः । ज्मः । उत् । ए॒ति॒ । सूर्यः॑ । वि । उ॒षाः । च॒न्द्रा । म॒ही । आ॒वः॒ । अ॒र्चिषा॑ ।
अयु॑क्षाताम् । अ॒श्विना॑ । यात॑वे । रथ॑म् । प्र । अ॒सा॒वी॒त् । दे॒वः । स॒वि॒ता । जग॑त् । पृथ॑क् ॥
अयमग्निर्विहितःसन् ज्मः ज्मायाः पृथिव्यावेदिलक्षणायाःसंबन्धीसन् अबोधि प्रतिबोधितः ज्मे- तिपृथिवीनाम ग्माज्मेतितन्नामसूक्तत्वात् किंच सूर्यउदेति तथा महीमहती उषाः अर्चिषा प्रकृष्टेनते- जसा चन्द्रा प्राणिनामाह्लादिनीसतीव्यावः तमांसिविवासयति वसेर्लुङिछान्दसश्च्लेर्लुक् छन्दस्यपि- दृश्यतइत्याडागमः यतइयमुषाः उदेति यतश्चसूर्यः यतश्चायमग्निः प्रवृद्धोभवति अतःकारणात् हेअ- श्विना अश्विनौ युष्मत्संबन्धिनंरथं यातवे देवः देवयजनगमनायरासभाभ्यांअयुक्षातां आभिमुख्येन- युंजाथां तथा सवितासर्वकर्मणोनुज्ञातादेवोजगत् जङ्गमंप्राणिजातं पृथक् स्वस्वकर्मानुरोधेन प्रासा- वीत् प्रसौतु अनुजानातु ॥ १ ॥</description>
    </item>
    
    <item>
      <title>१५८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/158/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/158/</guid>
      <description>०१ अश्विनौ। दीर्घतमा औचथ्यः। त्रिष्टुप्।
वसू॑ रु॒द्रा पु॑रु॒मन्तू॑ वृ॒धन्ता॑ दश॒स्यतं॑ नो वृषणाव॒भिष्टौ॑ ।
दस्रा॑ ह॒ यद्रेक्ण॑ औच॒थ्यो वां॒ प्र यत्स॒स्राथे॒ अक॑वाभिरू॒ती ॥
वसू॒ इति॑ । रु॒द्रा । पु॒रु॒मन्तू॒ इति॑ पु॒रु॒ऽमन्तू॑ । वृ॒धन्ता॑ । द॒श॒स्यत॑म् । नः॒ । वृ॒ष॒णौ॒ । अ॒भिष्टौ॑ ।
दस्रा॑ । ह॒ । यत् । रेक्णः॑ । औ॒च॒थ्यः । वा॒म् । प्र । यत् । स॒स्राथे॒ इति॑ । अक॑वाभिः । ऊ॒ती ॥
यस्यनिः श्वसितंवेदायोवेदेभ्योऽखिलंजगत् । निर्ममेतमहंवन्देविद्यातीर्थमहेश्वरम् ॥ १ ॥अथतृतीयाध्यायआरभ्यते वसूरुद्रेत्येतदनुवाकापेक्षयाद्वितीयंसूक्तं षळृचन्दैर्घतमसं पूर्वत्राश्विनं- त्वित्युक्तत्वादिदमप्याश्विनं अनादेशपरिभाषयात्रैष्टुभं दीर्घतमामामतेयइत्यन्त्यानुष्टुप् तथाचानु- क्रान्तं—वसूअन्त्यानुष्टुबिति अस्यविशेषविनियोगोलैङ्गिकः ।हेवृषणौ कामानांवर्षितारौ दस्रा अस्मद्विरोध्युपक्षपयितारौ हेअश्विनौ युवां नोऽस्मभ्यं दशस्यतं दत्तं दित्सितंफलं कीदृशौवां युवां वसू वासयितारौ प्रजानांवसुनाधनेनतद्वन्तौवा मत्व र्थोलुप्यते रुद्रा रुद्रौ रुत् दुःखन्तद्धेतुभूतंपापंवा तस्यद्रावयितारौ सङ्ग्रामेभयङ्करंशब्दयन्तौवा रुद्रोरौतीतिसत- इतियास्कः । पुरुमन्तू बहूनांज्ञातारौ मनेरौणादिकस्तुन्प्रत्ययः वृधन्तावर्धमानौ स्तोत्रादिना अभि- ष्टौआभिमुख्येनपूजितौ अभीष्टसाधकौवा हशब्दौक्तगुणप्रसिद्धिद्योतनार्थः किमर्थन्दीयतइतिचेत् यद्यस्मात् औचथ्यः उचथस्यपुत्रोदीर्घतमाः वांयुवांरेक्णः धनंस्तुतिव्याजेनप्रार्थयते तदर्थं यद्वा अयंयजमानोयद्यस्माद्रेक्णोहविर्लक्षणमन्नं वांयुवान्ददातीतिशेषः यस्माच्च अकवाभिः अकुत्सितैः ऊती ऊतिभिः रक्षणैः सुपांसुलुगितितृतीयायाः पूर्वसवर्णदीर्घः प्रसस्राथे प्रसारयथः प्रकर्षेणदत्थः तस्माद्दशस्यतं यस्मादभिमतप्रदोयस्माच्चायंप्रार्थयते ददातिवाहविः तस्माद्दशस्यतमित्यर्थः ॥ १ ॥</description>
    </item>
    
    <item>
      <title>१५९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/159/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/159/</guid>
      <description>०१ द्यावापृथिव्यौ। दीर्घतमा औचथ्यः। जगती।
प्र द्यावा॑ य॒ज्ञैः पृ॑थि॒वी ऋ॑ता॒वृधा॑ म॒ही स्तु॑षे वि॒दथे॑षु॒ प्रचे॑तसा ।
दे॒वेभि॒र्ये दे॒वपु॑त्रे सु॒दंस॑से॒त्था धि॒या वार्या॑णि प्र॒भूष॑तः ॥
प्र । द्यावा॑ । य॒ज्ञैः । पृ॒थि॒वी इति॑ । ऋ॒त॒ऽवृधा॑ । म॒ही इति॑ । स्तु॒षे॒ । वि॒दथे॑षु । प्रऽचे॑तसा ।
दे॒वेभिः॑ । ये इति॑ । दे॒वपु॑त्रे॒ इति॑ दे॒वऽपु॑त्रे । सु॒ऽदंस॑सा । इ॒त्था । धि॒या । वार्या॑णि । प्र॒ऽभूष॑तः ॥
द्यावापृथिवीद्यावापृथिव्यौ दिवोद्यावेतेद्यावादेशआद्युदात्तः पृथिवीशब्दोङीषन्तोन्तोदात्तः देव- ताद्वन्द्वेचेत्युभयपदप्रकृतिस्वरत्वं समासमध्येपदान्तरपाठश्छान्दसः अहंयजमानः यज्ञैर्यागैः तत्प्रदानै- र्निमित्तभूतैः हविः प्रदानार्थंप्रस्तुषे प्रकर्षेणस्तौमि पुरुषव्यत्ययः कीदृश्यौते ऋतावृधा यज्ञस्यवर्धयि- त्र्यौमहीमहत्यौ विदथेषुयागेषुप्रचेतसाप्रकर्षेणास्मान् चेतयित्र्यौ अस्माभिश्चेतयितव्ये वा ईदृश्यौ- स्तुषे अनयोः कोऽतिशयइतिउच्यते—येद्यावापृथिव्यौ देवेभिः यजमानैः देवपुत्रे देवायजमानाः पुत्रस्थानीयाः शुश्रूषकाययोस्तेतादृश्यौ यद्वा देवेभिर्विशिष्टे सुदंससादंसइतिकर्मनाम शोभनकर्मो- पेते इत्था सत्यं इत्थेतिसत्यनाम सत्राइत्थेतितन्नामसुपाठात् सत्यधियाअस्मदनुग्रहबुद्भ्या वार्याणि- वरणीयानिधनानिअस्मभ्यंप्रभूषतः अलङ्कुरुतः दत्तइत्यर्थः यद्वा वार्याणि हवींषिधियाकर्मणानिमि- त्तेन कर्मसमाप्त्यर्थंभूषतः प्रकर्षेणस्वीकुरुतः ॥ १ ॥</description>
    </item>
    
    <item>
      <title>१६०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/160/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/160/</guid>
      <description>०१ द्यावापृथिव्यौ। दीर्घतमा औचथ्यः। जगती।
ते हि द्यावा॑पृथि॒वी वि॒श्वश॑म्भुव ऋ॒ताव॑री॒ रज॑सो धार॒यत्क॑वी ।
सु॒जन्म॑नी धि॒षणे॑ अ॒न्तरी॑यते दे॒वो दे॒वी धर्म॑णा॒ सूर्यः॒ शुचिः॑ ॥
ते इति॑ । हि । द्यावा॑पृथि॒वी इति॑ । वि॒श्वऽश॑म्भुवा । ऋ॒तव॑री॒ इत्यृ॒तऽव॑री । रज॑सः । धा॒र॒यत्क॑वी॒ इति॑ धा॒र॒यत्ऽक॑वी ।
सु॒जन्म॑नी॒ इति॑ सु॒ऽजन्म॑नी । धि॒षणे॒ इति॑ । अ॒न्तः । ई॒य॒ते॒ । दे॒वः । दे॒वी इति॑ । धर्म॑णा । सूर्यः॑ । शुचिः॑ ॥
तेहि तेखलुप्रसिद्धे द्यावापृथिवीअन्तः तयोरन्तराले शुचिःशुद्धः विशस्यशोचयिता वा देवोदीप्य- मानः सूर्योधर्मणाप्रकाशोदकदानादिधारणेनयुक्तःसन् ईयते सर्वदागच्छति ईङ्गतौ दैवादिकः तादृ- शङ्कर्मयुवयोरनुग्रहादितिस्तुतिः कीदृश्यौते विश्वशंभुवा विश्वंसुखंभावयितृययोस्तेविश्वशंभुवा विश्व- स्यसुखयित्र्यावित्यर्थः ऋतावरीऋतवत्यौउदकवत्यौ ऋतशब्दाच्छन्दसीवनिपावितिवनिप् वनोर- चेतिङीब्रेफौ रजसः उदकस्य उदकोत्पत्तौ उदकंरजउच्यतेइतिनिरुक्तम् । धारयत्कवी अकृच्छ्रेणधार- कङ्कवित्वंययोस्तेतादृश्यौ उदकोत्पदनायाप्रयत्नवत्यौइत्यर्थः यद्वा धारयत्कविर्मनीषीआदित्योययो- स्तेतादृश्यौ वृष्ट्युदकधारणवित्सूर्योपेतेइत्यर्थः सुजन्मनीशोभनजन्मवत्यौ धिषणेधर्षणोपेते स्वव्या- पारेषुप्रगल्भेइत्यर्थः देवीद्योतमाने अत्रयद्यपिधिषणेइत्येतत् धिषणेरोदसीइतितन्नामसूक्तत्वात् द्या- वापृथिवीनाम तथापिद्यावापृथिवीइत्यस्यविद्यमानत्वाद्यौगिकन्द्रष्टव्यम् ॥ १ ॥</description>
    </item>
    
    <item>
      <title>१६१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/161/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/161/</guid>
      <description>०१ ऋभवः। दीर्घतमा औचथ्यः। जगती।
किमु॒ श्रेष्ठः॒ किं यवि॑ष्ठो न॒ आज॑ग॒न्किमी॑यते दू॒त्यं१॒॑ कद्यदू॑चि॒म ।
न नि॑न्दिम चम॒सं यो म॑हाकु॒लोऽग्ने॑ भ्रात॒र्द्रुण॒ इद्भू॒तिमू॑दिम ॥
किम् । ऊं॒ इति॑ । श्रेष्ठः॑ । किम् । यवि॑ष्ठः । नः॒ । आ । अ॒ज॒ग॒न् । किम् । ई॒य॒ते॒ । दू॒त्य॑म् । कत् । यत् । ऊ॒चि॒म ।
न । नि॒न्दि॒म॒ । च॒म॒सम् । यः । म॒हा॒ऽकु॒लः । अ॒ग्ने॒ । भ्रा॒तः॒ । द्रुणः॑ । इत् । भू॒तिम् । ऊ॒दि॒म॒ ॥</description>
    </item>
    
    <item>
      <title>१६२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/162/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/162/</guid>
      <description>०१ अश्वः। दीर्घतमा औचथ्यः। त्रिष्टुप्।
मा नो॑ मि॒त्रो वरु॑णो अर्य॒मायुरिन्द्र॑ ऋभु॒क्षा म॒रुतः॒ परि॑ ख्यन् ।
यद्वा॒जिनो॑ दे॒वजा॑तस्य॒ सप्तेः॑ प्रव॒क्ष्यामो॑ वि॒दथे॑ वी॒र्या॑णि ॥
मा । नः॒ । मि॒त्रः । वरु॑णः । अ॒र्य॒मा । आ॒युः । इन्द्रः॑ । ऋ॒भु॒क्षाः । म॒रुतः॑ । परि॑ । ख्य॒न् ।
यत् । वा॒जिनः॑ । दे॒वऽजा॑तस्य । सप्तेः॑ । प्र॒ऽव॒क्ष्यामः॑ । वि॒दथे॑ । वी॒र्या॑णि ॥
नोऽस्मानश्वंस्तोतुंप्रवृत्तान्मित्रादयोदेवाः मापरिख्यन् परिख्यानं माकुर्वन्तु परिख्यानं नामनिन्दा महानुभावन्देवजातमश्वं तुच्छानराःस्तुवन्तीतिमाकुर्वन्तु ख्यातेर्माङिलुङिअस्यतिवक्तीत्यादिनाच्लेरङ् अहरभिमानीदेवोमित्रः रात्र्यभिमानीवरुणः अर्यमा तयोरन्तरालाभिमानी आदित्यःआयुः सततग- न्तावायुः वकारलोपोवा इन्द्रःप्रसिद्धः ऋभुक्षाः देवानान्निवासभूतः प्रजापतिः यद्वैतन्महन्नामेन्द्रविशे- षणं ऋभुक्षाउक्षाइतितन्नामसुपाठात् मरुतः इन्द्रभ्रातरः निन्दायाः प्रसक्तिन्दर्शयति यद्यस्माद्वाजिनो- वेजनवतोबह्वन्नवतोवा देवजातस्य बहुदेवतास्वरूपेणोत्पन्नस्य उषादीनामस्यशिरआद्यवयवत्वा- दितिभावः उषावाअश्वस्यमेध्यस्यशिरइत्यादिश्रुतेः । यद्वा देवेभ्योजातस्यगन्धर्वकुलेउत्पन्नत्वात् । सप्तेः सर्पणशीलस्य अश्वनामैतत् एवंविधस्याश्वस्य महानुभावस्यवीर्याणिवीरकर्माणिसामर्थ्यानि- विदधे वेदनसाधनेयज्ञेप्रवक्ष्यामः प्रकर्षेणब्रूमः अतोमापरिख्यन् प्रत्युतानुगृह्णन्त्वित्यर्थः ॥ १ ॥</description>
    </item>
    
    <item>
      <title>१६३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/163/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/163/</guid>
      <description>०१ अश्वः। दीर्घतमा औचथ्यः। त्रिष्टुप्।
यदक्र॑न्दः प्रथ॒मं जाय॑मान उ॒द्यन्त्स॑मु॒द्रादु॒त वा॒ पुरी॑षात् ।
श्ये॒नस्य॑ प॒क्षा ह॑रि॒णस्य॑ बा॒हू उ॑प॒स्तुत्यं॒ महि॑ जा॒तं ते॑ अर्वन् ॥
यत् । अक्र॑न्दः । प्र॒थ॒मम् । जाय॑मानः । उ॒त्ऽयन् । स॒मु॒द्रात् । उ॒त । वा॒ । पुरी॑षात् ।
श्ये॒नस्य॑ । प॒क्षा । ह॒रि॒णस्य॑ । बा॒हू इति॑ । उ॒प॒ऽस्तुत्य॑म् । महि॑ । जा॒तम् । ते॒ । अ॒र्व॒न् ॥
हेअर्वन् अरणकुशलाश्व तेतवमहिमहत् जातंजन्मजननं उपस्तुत्यंउपेत्यसर्वैः स्तोतव्यं स्तौतेरेति- स्तुशास्वितिक्यप् ततस्तुक् कथंस्तुत्यत्वमित्युच्यते यद्यस्मात्समुद्रात् अन्तरिक्षनामैतत् उदकसमुन्दना- पादानाद्यक्षगन्धर्वादिसंमोदनाधिकरणाद्वान्तरिक्षात् प्रथमंपूर्वंजायमानः उत्पन्नः यद्वा समुद्रआदित्यः समुन्दनाद्वृष्ट्यातस्माद्वाजायमानः सूरादश्वंवसवोनिरतष्टेतिवक्ष्यमाणत्वात् उतवा अथवापुरीषात् सर्वकामानांपूरकात् उदकात्प्रथममुद्यन् उद्गच्छन्सतादृशस्त्वं यद्यस्मात् अक्रन्दः महाशब्दमकरोःयज- मानमनुग्रहीतुं किंच ते पक्षा पतनसाधनौ पक्षौ श्येनस्वपक्षाविव तौयथाशीघ्रपतनसाधनौ तादृशा- वित्यर्थः तवबाहू हरिणस्यबाहूइव तौयथावेगवन्तौतादृशावित्यर्थः यस्मादेवन्तस्मात्तेजन्मस्तुत्यमित्य- र्थः ॥ १ ॥</description>
    </item>
    
    <item>
      <title>१६४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/164/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/164/</guid>
      <description>०१ विश्वेदेवाः। दीर्घतमा औचथ्यः। त्रिष्टुप्।
अ॒स्य वा॒मस्य॑ पलि॒तस्य॒ होतु॒स्तस्य॒ भ्राता॑ मध्य॒मो अ॒स्त्यश्नः॑ ।
तृ॒तीयो॒ भ्राता॑ घृ॒तपृ॑ष्ठो अ॒स्यात्रा॑पश्यं वि॒श्पतिं॑ स॒प्तपु॑त्रम् ॥
अ॒स्य । वा॒मस्य॑ । प॒लि॒तस्य॑ । होतुः॑ । तस्य॑ । भ्राता॑ । म॒ध्य॒मः । अ॒स्ति॒ । अश्नः॑ ।
तृ॒तीयः॑ । भ्राता॑ । घृ॒तऽपृ॑ष्ठः । अ॒स्य॒ । अत्र॑ । अ॒प॒श्य॒म् । वि॒श्पति॑म् । स॒प्तऽपु॑त्रम् ॥
अत्रद्वितीयपादेतच्छब्दश्रुतेः प्रथमपादेप्रतिविशेषणंयोग्यक्रियार्थसंबद्धोयच्छब्दोऽध्याहार्यः यो- यन्दिविद्योतते तस्यास्यवामस्य वननीयस्यसंभजनीयस्य आरोग्यार्थिभिःसर्वैः सेवनीयस्य पलितस्य- पालयितुः प्रकाशबृष्ट्यादिप्रदानेन पालकस्य तथायोयन्दिविद्योतते तस्यास्यहोतुः ह्वातव्यस्य आ- ह्वानार्हस्यादित्यस्यमध्यमोमध्यमस्थानोमध्येभवोवायुरुच्यते आदित्याग्नीअपेक्ष्यास्यमध्यमत्वं स- चाश्नः सर्वत्रव्याप्तः नहिवायुरहितः कश्चित्प्रदेशोऽस्ति तादृशोभ्रातास्ति भ्रातृस्थानीयोभवति यथा- लोकेभ्रातापितृधनस्यभागंहरति तद्वन्मध्यस्थानमन्तरिक्षलोकंहरतीतिवा वृष्ट्यर्थंरश्मिभिराहृता- नांभौमानांहरणाद्वाभ्रातेत्युच्यते पित्र्येणधनेनस्वार्जितेनवाभर्तव्योभवतीतिभ्राता मध्यमोवायुर- पिवृष्ट्यर्थंरसिर्भक्तव्योभवति किञ्च घृतपृष्ठः घृतमाहुतिलक्षणंपृष्ठेयस्यतादृशोभ्रातातस्यतृतीयोस्ति- भवति त्रयाणांपुरणस्तृतीयः उक्तोभयापेक्षयातृतीयत्वं भ्रातृत्वंप्रतिपादितप्रकारेणात्रापिद्रष्टव्यं रात्रौसवितुस्तेजोभागस्यहरणाद्दिवास्वकीयतेजसोभागस्यतदर्थमेवभक्तव्यत्वाद्वाभ्रातृत्वं अत्रएषु- भ्रातृषुमध्येपुरोदेशेवाविश्पतिं विशांप्रजानांपालयितारं सप्तपुत्रं सर्पणरश्मिपुत्रोपेतं ऎतिहासिकपक्षे अदितिः पुत्रकामेतिप्रस्तुते मित्रवरुणादिष्वदितिपुत्रेष्वस्यादित्यस्यसप्तमपुत्रत्वं ईदृशंमहानुभावमा- दित्यमपश्यं अद्राक्षं भावनयात्मत्वेनसाक्षात्करोमीत्यर्थः तद्योहंसोसौयोसौसोहमितिश्रुतिः । एवं- वाअस्यवामस्य विश्वस्योद्गरितुः स्रष्टुरित्यर्थः पलितस्यपालयितुः स्वसृष्टजगत्पालनशीलस्य होतुरा- दातुः स्वस्मिन्संहर्तुरित्यर्थः परमेश्वरस्यसृष्ट्यादिकर्तृत्वं श्रुतिस्मृतिपुराणादिषुप्रसिद्धं तस्यतादृश- स्यपरमेश्वरस्यभ्रातातद्भागहारीतदंशभूतसूत्रात्मा मध्यमः सर्वत्रमध्येवर्तमानोऽस्तिजगद्धारकत्वेन- वर्तते सचाश्नः व्यापनशीलः वायुनावैगोतमसूत्रेणायंचलोकः परश्चलोकः सर्वाणिचभूतानिसंरब्धा- नीतिश्रुतेः । वक्ष्यमाणविराडपेक्षयावामध्यमत्वं किंच अस्यपरमेश्वरस्य तृतीयः घृतपृष्ठः घृतामित्यु- दकनाम तेनतत्कार्यंशरीरमुच्यते तदेवपृष्ठं स्पर्शनीयंसर्वस्यस्पर्शकंवायस्यसतादृशः पृष्ठंस्पृशतेरिति- निरुक्तम् । यद्वा प्रदीप्तपृष्ठः पृष्ठशब्दःक्रुत्स्नशरीरोपलक्षकः प्रकाशितशरीराभिमानीत्यर्थः नत्वयंसू- क्ष्मशरीराभिमानिसूत्रात्मवत्स्पर्शनाविषयोभवति अत्रएषुमध्येविश्पतिं विशां प्रजानांपतिंउपलक्ष- णमेतत् सर्वस्यपतिमित्यर्थः सर्वस्यपतिः सर्वस्येशानइतिश्रुतेः सप्तपुत्रं सप्तलोकाः पुत्रायस्यतादृशं स्वमाययासृष्टसर्वलोकमित्यर्थः अपश्यं पश्येयं साक्षात्करोमीत्यर्थः । अयमर्थः—स्वाधीनमायोजग- त्कारणभूतः परमेश्वरएकः ततउत्पन्नौ स्थूलसूक्ष्मशरीराभिमानिनौद्वौविराट् सूत्रात्मानौ तेषुमध्ये द्वयोः साक्षात्कारेणमोक्षाभावात् सृष्ट्यादिकारणंपरमेश्वरंज्ञेयत्वेनप्रसिद्धम् श्रवणमननादिसाधनेन- साक्षात्करोमीत्यर्थः एवमुत्तरत्राप्यध्यात्मप्रतयायोजयितुंशक्यं तथापिस्वरसत्वाभावाद्गन्थविस्तर- भयाच्चनलिख्यते यत्रद्वासुपर्णेत्यादौ स्फुटमाध्यात्मिकोऽप्यर्थःप्रतीयते तत्रतत्रप्रतिपादयामः अयं- मन्त्रोयास्केनव्याख्यातः—अस्यदामस्यवननीयस्यपलितस्यपालयितुरित्यादिना तच्चव्याख्यानमत्रा- नुसन्धेयम् ॥ १ ॥</description>
    </item>
    
    <item>
      <title>१६५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/165/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/165/</guid>
      <description>०१ मरुत्वानिन्द्रः। इन्द्रः। त्रिष्टुप्।
कया॑ शु॒भा सव॑यसः॒ सनी॑ळाः समा॒न्या म॒रुतः॒ सं मि॑मिक्षुः ।
कया॑ म॒ती कुत॒ एता॑स ए॒तेऽर्च॑न्ति॒ शुष्मं॒ वृष॑णो वसू॒या ॥
कया॑ । शु॒भा । सऽव॑यसः । सऽनी॑ळाः । स॒मा॒न्या । म॒रुतः॑ । सम् । मि॒मि॒क्षुः॒ ।
कया॑ । म॒ती । कुतः॑ । आऽइ॑तासः । ए॒ते । अर्च॑न्ति । शुष्म॑म् । वृष॑णः । व॒सु॒ऽया ॥
इन्द्रवाक्यं सवयसः समानवयस्काः सनीलाः समानस्थानाएतेमरुतः कयाशुभकैरपि दुर्ज्ञेययाशो- भयासमान्या सर्वेषामेकरूपयामहत्ययुक्ताः यद्वा शुबित्युदकनाम उक्तरूपयाशुभा उदकेनसंमिमिक्षुः लोकंसम्यक् सिञ्चन्ति मिहिसमानार्थोमिमिक्षतिधातुः यद्वा मांयुद्धादिषु प्रवर्तमानं संमिमिक्षुः तदर्थं एतेमरुतः कयाअनिश्चेयया मती मत्या कुतोदेशादेतासः आगताः आगत्यच एतेवृषणोवर्षितारोवसू- या वसूयया सुपांसुलुगितिपूर्वसवर्णदीर्घः धनेच्छया यद्वा वसवोवास्यितारोवा तेनैवजसोयजादेशः शुष्मं बलं वृष्टिप्रदानजनितं लोकेअर्चन्ति पूजयन्ति जग्तिकुर्वन्ति यद्वा ममबलंवर्धयन्तीत्यर्थः मरुतो- हैनन्नाजहुरितिश्रुतेः अत्रेन्द्रमरुत्संवादरूपं सर्वत्रप्राणजीवात्मपरतयापियोजनीयम् । अत्रद्वितीयया- पीन्द्रोब्रूते ॥ १ ॥</description>
    </item>
    
    <item>
      <title>१६६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/166/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/166/</guid>
      <description>०१ मरुतः। अगस्त्यो मैत्रावरुणिः। जगती।
तन्नु वो॑चाम रभ॒साय॒ जन्म॑ने॒ पूर्वं॑ महि॒त्वं वृ॑ष॒भस्य॑ के॒तवे॑ ।
ऐ॒धेव॒ याम॑न्मरुतस्तुविष्वणो यु॒धेव॑ शक्रास्तवि॒षाणि॑ कर्तन ॥
तत् । नु । वो॒चा॒म॒ । र॒भ॒साय॑ । जन्म॑ने । पूर्व॑म् । म॒हि॒ऽत्वम् । वृ॒ष॒भस्य॑ । के॒तवे॑ ।
ऐ॒धाऽइ॑व । याम॑न् । म॒रु॒तः॒ । तु॒वि॒ऽस्व॒नः॒ । यु॒धाऽइ॑व । श॒क्राः॒ । त॒वि॒षाणि॑ । क॒र्त॒न॒ ॥
यस्यनिःश्वसितंवेदायोवेदेभ्योखिलंजगत् । निर्ममेतमहंवन्देविद्यातीर्थमहेश्वरम् ॥ १ ॥इत्थन्द्वितीयाष्टकगस्तृतीयोध्यायआदरात् । व्याख्यातःसायणार्येणपुरुषार्थप्रदर्शकः ॥ २ ॥ अथद्चतुर्थोध्यायआरभ्यते—कयाशुभेत्यस्मिंस्त्रयोविंशेनुवाकेपञ्चदशसूक्तानि तत्रतन्न्वित्येतत् द्वितीयंसूक्तंपञ्चदशर्चं अत्रानुक्रमणिका—तन्न्वगस्त्योमारुतंहिद्वित्रिष्टुबन्तं मित्रावरुणयोर्दीक्षितयोरु- र्वशीमप्सरसन्दृष्ट्वावासतीवरेकुम्भेरेतोपतत्ततोगस्त्यवसिष्ठावजायेतामिति । सूक्तसङ्ख्यानुवर्ततआ- न्यस्याःसूक्तसङ्ख्यायाः इतिपरिभाषितत्वात्पञ्चदशर्चं उक्तलक्षणेनागस्त्येनदृष्टत्वात्तस्यार्षं मारुतं- हीत्युक्तत्वात् तुह्यादिपरिभाषयेदमादिसूक्तत्रयंमरुद्देवताकं अन्त्येद्वेत्रिष्ट्रभौ शिष्टास्त्रिष्टुबन्तपरिभा- षयाजगत्यः विनियोगोलैङ्गिकः ।हेमरुतः वयंयुष्मदीयन्तत्तादृशंप्रसिद्धंपूर्वंपूरकंपूर्वतनंवा महित्वंमाहात्म्यन्नुक्षिप्रंवोचाम ब्रूमः कि- मर्थं रभसायराभस्ययुक्ताय जन्मनेवेद्यांप्रादुर्भावाय वेद्यांसन्निधानायेत्यर्थः तदपिकिमर्थमित्यतआह- वृषभस्यफलस्यवर्षितुर्यज्ञस्यकेतवेप्रज्ञानाय वायुप्रेरणेनमेघागमनंप्रसिद्धंहे तुविस्वनः गमनसंरंभेण- प्रभूतध्वनियुक्ताः हेशक्राः सर्वमपिकर्तुंशक्ताः यूयं यामन् यामनियागगमनेप्रस्तुतेसतिऎधेव ऎधानि एधः संबन्धीनितेजांसीव प्राप्येनमहत्त्वेनतविषाणिबलानिसामर्थ्यानिकर्तन कुरु तत् स्तुमइत्यर्थः तत्रदृष्टान्तः—युधेव युद्धेनतत्तद्युद्धनिमित्तंयथातविषाणिकुरुथतद्वत् ॥ १ ॥</description>
    </item>
    
    <item>
      <title>१६७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/167/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/167/</guid>
      <description>०१ इन्द्रः। अगस्त्यो मैत्रावरुणिः। त्रिष्टुप्।
स॒हस्रं॑ त इन्द्रो॒तयो॑ नः स॒हस्र॒मिषो॑ हरिवो गू॒र्तत॑माः ।
स॒हस्रं॒ रायो॑ माद॒यध्यै॑ सह॒स्रिण॒ उप॑ नो यन्तु॒ वाजाः॑ ॥
स॒हस्र॑म् । ते॒ । इ॒न्द्र॒ । ऊ॒तयः॑ । नः॒ । स॒हस्र॑म् । इषः॑ । ह॒रि॒ऽवः॒ । गू॒र्तऽत॑माः ।
स॒हस्र॑म् । रायः॑ । मा॒द॒यध्यै॑ । स॒ह॒स्रिणः॑ । उप॑ । नः॒ । य॒न्तु॒ । वाजाः॑ ॥
हेइन्द्र तेतवऊतयोरक्षाप्रकाराः सहस्रमपरिमिताइत्यर्थः नोस्मभ्यंउपयन्त्वितिसर्वत्रयोज्यं तथा हेहरिवः हरीइन्द्रस्याश्वौ ताभ्यां तद्वन्निन्द्र गूर्ततमाः अत्यन्तङ्गूर्णानि इषः इषणीयाः अन्नानिसहस्रं- बहूनित्वदीयानि तथासहस्रंरायः अपरिमितानिधनानिमणिमुक्तादीनिमादयध्यै अस्मान् मादयितुं- यानिसन्तितान्यस्मानुपयन्तु तथासहस्रिणोवाजाः गमनवन्तश्चतुष्पाद्रूपाः पशवोपिनोस्मानुपयन्तु समीपंप्राप्नुवन्तु ॥ १ ॥</description>
    </item>
    
    <item>
      <title>१६८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/168/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/168/</guid>
      <description>०१ मरुतः। अगस्त्यो मैत्रावरुणिः। जगती।
य॒ज्ञाय॑ज्ञा वः सम॒ना तु॑तु॒र्वणि॒र्धियं॑धियं वो देव॒या उ॑ दधिध्वे ।
आ वो॒ऽर्वाचः॑ सुवि॒ताय॒ रोद॑स्योर्म॒हे व॑वृत्या॒मव॑से सुवृ॒क्तिभिः॑ ॥
य॒ज्ञाऽय॑ज्ञा । वः॒ । स॒म॒ना । तु॒तु॒र्वणिः॑ । धिय॑म्ऽधियम् । वः॒ । दे॒व॒ऽयाः । ऊं॒ इति॑ । द॒धि॒ध्वे॒ ।
आ । वः॒ । अ॒र्वाचः॑ । सु॒वि॒ताय॑ । रोद॑स्योः । म॒हे । व॒वृ॒त्या॒म् । अव॑से । सु॒वृ॒क्तिऽभिः॑ ॥
हेमरुतः वः समनासमीकृतिर्न्यूनाधिकाभावलक्षणा यज्ञायज्ञा सर्वेष्वपियज्ञेषुतुर्वणिः तूर्णवनिः त्वरमाणासंजभमानाभवति तुर्वणिस्तूर्णवनिरितियास्कः । तत्तद्यागावसरेआगत्यहविः स्वीक्रुत्य- वैकल्यपरिहारेणसमङ्कुरुथेत्यर्थः किञ्च वोयूयन्धियन्धियंयुष्मत्संबन्धिवृष्टिप्रदानादिरूपं सर्वङ्कर्मदेव- याउ देवान् प्रापयितारएवसन्तोदधिध्वे धारयथधारयध्वेवा देवार्थंहविराद्युत्पादनाय वृष्टिङ्कुरुथे- त्यर्थः यस्मादेवङ्कुरुथ तस्माद्वोयुष्मानर्वाचोस्मदभिमुखान् आववृत्यांआवर्तयामि किमर्थंरोदस्यो- र्द्यावापृथिव्योर्महेमहतेअवसेरक्षणायप्रीणनायवा तदपिकिमर्थमितिउच्यते—सुवितायसुष्ठुव्यापनाय कैःसाधनैः सुवृक्तिभिः शोभनावर्जनैः स्तोत्रैः ॥ १ ॥</description>
    </item>
    
    <item>
      <title>१६९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/169/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/169/</guid>
      <description>०१ इन्द्रः। अगस्त्यो मैत्रावरुणिः। त्रिष्टुप्।
म॒हश्चि॒त्त्वमि॑न्द्र य॒त ए॒तान्म॒हश्चि॑दसि॒ त्यज॑सो वरू॒ता ।
स नो॑ वेधो म॒रुतां॑ चिकि॒त्वान्त्सु॒म्ना व॑नुष्व॒ तव॒ हि प्रेष्ठा॑ ॥
म॒हः । चि॒त् । त्वम् । इ॒न्द्र॒ । य॒तः । ए॒तान् । म॒हः । चि॒त् । अ॒सि॒ । त्यज॑सः । व॒रू॒ता ।
सः । नः॒ । वे॒धः॒ । म॒रुता॑म् । चि॒कि॒त्वान् । सु॒म्ना । व॒नु॒ष्व॒ । तव॑ । हि । प्रेष्ठा॑ ॥
हेइन्द्र त्वं यतःकारणात् एतान्मरुतोमहश्चित् महतोपिसामर्थ्यातिशयवत्त्वात् त्वन्निरपेक्षोपिस्ने- हान्नत्यजसीतिशेषः अतःकारणात् महश्चिदसि चिदितिपादपूरणः यद्वा महतोपित्यजसः त्यागात् यद्वैतत् क्रोधनाम क्रोधाद्वा वरूतावरितारक्षितासिभवसि यद्वा मरुतोपित्यागात् वृष्ट्यादिविष- यात् वारयितासि यस्मादेवन्तस्मात् हेमरुतांवेधः विधातः सतादृशस्त्वंचि कित्वान् चेतनावान् अस्मदनुग्रहविषयज्ञानोपेतःसन् नोस्मभ्यं सुम्ना सुखानि मरुदायत्तानिवृष्ट्यादिरूपाणिवनुष्व देहि तानिसुम्नानितवहिप्रेष्ठा तवखलुप्रियतमानि हिशब्दोयमिन्द्रोमरुत्सखेत्यादिश्रुतिषुप्रसिद्भ्यर्थः ॥ १ ॥</description>
    </item>
    
    <item>
      <title>१७०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/170/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/170/</guid>
      <description>०१ इन्द्रः। इन्द्रः। बृहती।
न नू॒नमस्ति॒ नो श्वः कस्तद्वे॑द॒ यदद्भु॑तम् ।
अ॒न्यस्य॑ चि॒त्तम॒भि सं॑च॒रेण्य॑मु॒ताधी॑तं॒ वि न॑श्यति ॥
न । नू॒नम् । अस्ति॑ । नो इति॑ । श्वः । कः । तत् । वे॒द॒ । यत् । अद्भु॑तम् ।
अ॒न्यस्य॑ । चि॒त्तम् । अ॒भि । स॒म्ऽच॒रेण्य॑म् । उ॒त । आऽधी॑तम् । वि । न॒श्य॒ति॒ ॥
परिदेवनप्रकारः प्रतिपाद्यते इन्द्रआह—अद्यतनंयदस्तितन्नूनमद्यनास्ति नूनमत्रविचिकित्सार्थे अत्राद्येतियद्यपिनास्ति तथाप्युत्तरवाक्येश्वइतिदर्शनादत्राद्येतिगम्यते तथाश्वोपिनूनन्नोउशब्दोऽव- धारणे श्वस्तनमपिनैव नास्ति अद्ययथास्मदर्थन्निरुप्तमस्मभ्यन्नास्तिकिल श्वःकथंलप्स्यतइतिभावः यदद्भुतंअन्यस्मैनिरुप्यान्यस्मैदत्तमितियदस्ति वैपरीप्यन्तत्कोवेद यद्वा यदद्भुतं भाविकार्यंयदस्ति- तत्कोवेद अद्यश्वोवालभ्यतइतिआशानकार्येत्युक्तंभवति तदेवाह—अभिसञ्चरेण्यंसर्वतःसञ्चारि अन्य- स्यचित्तंमानसङ्कोवाजानातीतिशेषः उतअपिच आधीतंआध्यातंचिन्तितमपिविनश्यति किमुसकृ- त्स्मृतन्नश्यतीति ॥ १ ॥</description>
    </item>
    
    <item>
      <title>१७१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/171/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/171/</guid>
      <description>०१ मरुतः। अगस्त्यो मैत्रावरुणिः। त्रिष्टुप्।
प्रति॑ व ए॒ना नम॑सा॒हमे॑मि सू॒क्तेन॑ भिक्षे सुम॒तिं तु॒राणा॑म् ।
र॒रा॒णता॑ मरुतो वे॒द्याभि॒र्नि हेळो॑ ध॒त्त वि मु॑चध्व॒मश्वा॑न् ॥
प्रति॑ । वः॒ । ए॒ना । नम॑सा । अ॒हम् । ए॒मि॒ । सु॒ऽउ॒क्तेन॑ । भि॒क्षे॒ । सु॒ऽम॒तिम् । तु॒राणा॑म् ।
र॒रा॒णता॑ । म॒रु॒तः॒ । वे॒द्याभिः॑ । नि । हेळः॑ । ध॒त्त । वि । मु॒च॒ध्व॒म् । अश्वा॑न् ॥
हेमरुतः वोयुष्मानहंप्रत्येमि अभिगच्छामि केनसाधनेन नमसानमस्कारेण हविषावा नमइत्य- न्ननाम यथासूक्तेनशोभनवचनेनस्तुतिरूपेणतुराणान्त्वरमाणानांशत्रूणांहिंसकानांवायुष्माकं सुमतिं- शोभनमतिं अनुग्रहबुद्धिं भिक्षे याचे इन्द्रस्यैवपुनर्हविःप्रदानादिदंयाच्यते किञ्च हेमरुतः यूयंवेद्याभि- र्वेदितव्याभिः स्तुतिभीरराणता रममाणेनमनसाइत्थंभूताःसन्तोहेळः क्रोधनामैतत् क्रोधंयुष्मदभिज- नितन्निधत्त निकृष्टन्धारयत त्यजतेत्यर्थः तथाऽश्वान् विमुचध्वंरथेभ्योवियोजयत क्रोधात्पुनर्गमनं- माकुरुतेत्यर्थः ॥ १ ॥</description>
    </item>
    
    <item>
      <title>१७२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/172/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/172/</guid>
      <description>०१ मरुतः। अगस्त्यो मैत्रावरुणिः। गायत्री।
चि॒त्रो वो॑ऽस्तु॒ याम॑श्चि॒त्र ऊ॒ती सु॑दानवः ।
मरु॑तो॒ अहि॑भानवः ॥
चि॒त्रः । वः॒ । अ॒स्तु॒ । यामः॑ । चि॒त्रः । ऊ॒ती । सु॒ऽदा॒न॒वः॒ ।
मरु॑तः । अहि॑ऽभानवः ॥
हेमरुतः वोयुष्माकंयामोस्मद्यज्ञागमश्चित्रश्चायनीयः पूज्यआश्चर्यभूतोवास्तुभवतु नकेवलमागम- नमेवचित्रं किन्तु हेसुदानवः शोभनदानाः हेअहिभानवः अहीयमानप्रकाशाः युष्माकं संबन्धीचित्रः सआगमः ऊतीऊत्यैरक्षणाय इष्टतर्पणायवा युक्तश्चभवतु भवदागमनंशीघ्रमस्तु अभिमतप्रदंचास्त्वि- त्यर्थः ॥ १ ॥
०२ मरुतः। अगस्त्यो मैत्रावरुणिः। गायत्री।
आ॒रे सा वः॑ सुदानवो॒ मरु॑त ऋञ्ज॒ती शरुः॑ ।
आ॒रे अश्मा॒ यमस्य॑थ ॥</description>
    </item>
    
    <item>
      <title>१७३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/173/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/173/</guid>
      <description>०१ इन्द्रः। अगस्त्यो मैत्रावरुणिः। त्रिष्टुप्।
गाय॒त्साम॑ नभ॒न्यं१॒॑ यथा॒ वेरर्चा॑म॒ तद्वा॑वृधा॒नं स्व॑र्वत् ।
गावो॑ धे॒नवो॑ ब॒र्हिष्यद॑ब्धा॒ आ यत्स॒द्मानं॑ दि॒व्यं विवा॑सान् ॥
गाय॑त् । साम॑ । न॒भ॒न्य॑म् । यथा॑ । वेः । अर्चा॑म । तत् । व॒वृ॒धा॒नम् । स्वः॑ऽवत् ।
गावः॑ । धे॒नवः॑ । ब॒र्हिषि॑ । अद॑ब्धाः । आ । यत् । स॒द्मान॑म् । दि॒व्यम् । विवा॑सान् ॥
हेइन्द्र नभन्यन्नभस्यन्नभसिभवन्नभोव्यापिनं हिंसकंवाराक्षसादिकस्य नभतिर्वधकर्मा नभतिअर्द- तीतिवधकर्मसुगणनात् तादृशंसाम हेइन्द्र यथावेः येनप्रकारेणवेत्सि तथा गायत् गायति उद्गतात्त- स्मात् यतः स्तौति ततःकारणात् ववृधानंवर्धमानंस्वर्वत् फलभूतेनस्वर्गेणतद्वत् शस्त्रंयथावेस्तथार्चा- मपूजयाम शंसामेत्यर्थः स्तुतमनुशंसतीतिन्यायात् यद्वा तत् उक्तलक्षणंसाम ववृधानं सर्वत्रयथाभव- तितथार्चाम किञ्च बर्हिषियज्ञेधेनवोदोग्ध्र्यः अदब्धाः अहिंसिताः गावः यत् सद्मानं सीदन्तन्दिव्यन्दि- विभवमिन्द्रन्त्वांआविवासान् विवासतिः परिचरणकर्मा आगत्यपरिचरन्ति क्षीरन्दुहन्तितथार्चाम ॥ १ ॥</description>
    </item>
    
    <item>
      <title>१७४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/174/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/174/</guid>
      <description>०१ इन्द्रः। अगस्त्यो मैत्रावरुणिः। त्रिष्टुप्।
त्वं राजे॑न्द्र॒ ये च॑ दे॒वा रक्षा॒ नॄन्पा॒ह्य॑सुर॒ त्वम॒स्मान् ।
त्वं सत्प॑तिर्म॒घवा॑ न॒स्तरु॑त्र॒स्त्वं स॒त्यो वस॑वानः सहो॒दाः ॥
त्वम् । राजा॑ । इ॒न्द्र॒ । ये । च॒ । दे॒वाः । रक्ष॑ । नॄन् । पा॒हि । अ॒सु॒र॒ । त्वम् । अ॒स्मान् ।
त्वम् । सत्ऽप॑तिः । म॒घऽवा॑ । नः॒ । तरु॑त्रः । त्वम् । स॒त्यः । वस॑वानः । स॒हः॒ऽदाः ॥
हेइन्द्र त्वंराजा अधिपतिः सर्वस्यजगतः किञ्च येदेवाः मरुदादयःसन्तितेषामपिविशेषेण अतोहे- असुर शत्रूणान्निरसितस्त्वन्नॄनस्मान कर्मनेतॄन् यजमानान् रक्षपालय विशेषतोस्मानपिपाहिरक्ष त्वंच सत्पतिः सतांसतः कर्मफ्लस्यवापातामघवाधनवान् नोस्माकन्तरुत्रः तारयितापापात् किञ्च त्वंस- त्यः अबाध्यः सत्यफलोवा वसवानः स्वतेजसार्वंछादयन् वसूनिवाकुर्वन् स्तोतृभ्यः सहोदाः सहसो- बलस्यदाताबवेतिशॆषः ॥ १ ॥</description>
    </item>
    
    <item>
      <title>१७५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/175/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/175/</guid>
      <description>०१ इन्द्रः। अगस्त्यो मैत्रावरुणिः। स्कन्धोग्रीवी बृहती।
मत्स्यपा॑यि ते॒ महः॒ पात्र॑स्येव हरिवो मत्स॒रो मदः॑ ।
वृषा॑ ते॒ वृष्ण॒ इन्दु॑र्वा॒जी स॑हस्र॒सात॑मः ॥
मत्सि॑ । अपा॑यि । ते॒ । महः॑ । पात्र॑स्यऽइव । ह॒रि॒ऽवः । म॒त्स॒रः । मदः॑ ।
वृषा॑ । ते॒ । वृष्णे॑ । इन्दुः॑ । वा॒जी । स॒ह॒स्र॒ऽसात॑मः ॥
हेहरिवः हरिभ्यान्तद्वन्निन्द्र महोमहान् पूज्योयंसोमः पात्रस्येवतत्पात्रेणेवसोमपात्रेणयथाधार्यते सोमः तत्सदृशेनतेत्वया तृतीयार्थेषष्ठी यद्वा पात्रस्येवतेतवस्वभूतोमहोमहान्सोमइतिवायोजना अ- पायि पीयते आशंसायाविवक्षितत्वात् भूतवत्प्रयोगः यतः पिबसिअतोमत्सि माद्यसिमादयस्ववा- त्रेयथासोमःपूर्यतेतथात्यधिकंपिब पीत्वाचमादयस्वेत्यर्थः किञ्च वृष्णेतेअभिमतवर्षित्रेतुभ्यं चतुर्थ्य- र्थेषष्ठीमत्सरोमदसाधनः मदस्तर्पयिता वृषावर्षिता इन्दुःक्लेदयिता आह्लादकारीत्यर्थः वाजी अन्न- वान् अन्नवत्तृप्तिसद्भावादन्नवानित्युच्यते सहस्रसातमः अपरिमितदातृतमः सहस्रपुरुषसंभजनपर्या- प्तशक्त्यतिशयोवा एवंमहानुभावः सोमः संपादितः तंपिबेत्यर्थः ॥ १ ॥</description>
    </item>
    
    <item>
      <title>१७६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/176/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/176/</guid>
      <description>०१ इन्द्रः। अगस्त्यो मैत्रावरुणिः। अनुष्टुप्।
मत्सि॑ नो॒ वस्य॑इष्टय॒ इन्द्र॑मिन्दो॒ वृषा वि॑श ।
ऋ॒घा॒यमा॑ण इन्वसि॒ शत्रु॒मन्ति॒ न वि॑न्दसि ॥
मत्सि॑ । नः॒ । वस्यः॑ऽइष्टये । इन्द्र॑म् । इ॒न्दो॒ इति॑ । वृषा॑ । आ । वि॒श॒ ।
ऋ॒घा॒यमा॑णः । इ॒न्व॒सि॒ । शत्रु॑म् । अन्ति॑ । न । वि॒न्द॒सि॒ ॥
हेइन्द्रो क्लेदयितः सोम त्वन्नोवस्यइष्ट्ये वसीयसोधनस्यप्राप्तयेउक्षणाययागायवाइन्द्रंमत्सिमा- दयस्व तदर्थंवृषार्षिताकामानां त्वमिन्द्रं आविश अथतथापीतः सन् ऋघायमाणः शत्रून् हिंसयन् इ- न्वसिव्याप्नोषि अतः अन्तिअन्तिकेशत्रुन्नविन्दसिनलभसे यतः शत्रवः त्वत्सामर्थ्येनपलायिताः अतः नविन्दसि यद्वा उत्तरार्धइन्द्रपरतयाव्याख्येयः हेइन्द्र त्वन्तं सोमंपीत्वाऋघायमाणःसन् इन्वसि अन्तिकेशत्रुन्नविन्दसि ॥ १ ॥</description>
    </item>
    
    <item>
      <title>१७७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/177/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/177/</guid>
      <description>०१ इन्द्रः। अगस्त्यो मैत्रावरुणिः। त्रिष्टुप्।
आ च॑र्षणि॒प्रा वृ॑ष॒भो जना॑नां॒ राजा॑ कृष्टी॒नां पु॑रुहू॒त इन्द्रः॑ ।
स्तु॒तः श्र॑व॒स्यन्नव॒सोप॑ म॒द्रिग्यु॒क्त्वा हरी॒ वृष॒णा या॑ह्य॒र्वाङ् ॥
आ । च॒र्ष॒णि॒ऽप्राः । वृ॒ष॒भः । जना॑नाम् । राजा॑ । कृ॒ष्टी॒नाम् । पु॒रु॒ऽहू॒तः । इन्द्रः॑ ।
स्तु॒तः । श्र॒व॒स्यन् । अव॑सा । उप॑ । म॒द्रिक् । यु॒क्त्वा । हरी॑ । वृष॑णा । आ । या॒हि॒ । अ॒र्वाङ् ॥
अयमिन्द्रः चर्षणिप्राः चर्षणयोमनुष्याः तेषान्धनादिना प्रीणयिता जनानां सर्वेषां वृषभः कामानांवर्षिता तथाकृष्टिनां मनुष्यनामैतत् मनुष्याणांराजास्वामीपुरुहूतः बहुभिराहूतईदृ- शइन्द्रोस्मानाजानात्वाच्छतुवा उत्तरार्धःपरोक्षवादः हेइन्द्र स्तुतोस्माभिः श्रवस्यन् हविर्ल- क्षणान्नमिच्छन् अवसाअस्मद्रक्षणेनतर्पणेनवायुक्तःसन् मद्रिक् मदभिमुखमञ्चन् वृषणावर्ष कौयुवानौ हरीअश्वौयुक्त्वारथेयोजयित्वा अर्वाङ् अस्मदभिमुकमायाहि आगच्छ ॥ १ ॥</description>
    </item>
    
    <item>
      <title>१७८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/178/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/178/</guid>
      <description>०१ इन्द्रः। अगस्त्यो मैत्रावरुणिः। त्रिष्टुप्।
यद्ध॒ स्या त॑ इन्द्र श्रु॒ष्टिरस्ति॒ यया॑ ब॒भूथ॑ जरि॒तृभ्य॑ ऊ॒ती ।
मा नः॒ कामं॑ म॒हय॑न्त॒मा ध॒ग्विश्वा॑ ते अश्यां॒ पर्याप॑ आ॒योः ॥
यत् । ह॒ । स्या । ते॒ । इ॒न्द्र॒ । श्रु॒ष्टिः । अस्ति॑ । यया॑ । ब॒भूथ॑ । ज॒रि॒तृऽभ्यः॑ । ऊ॒ती ।
मा । नः॒ । काम॑म् । म॒हय॑न्तम् । आ । ध॒क् । विश्वा॑ । ते॒ । अ॒श्या॒म् । परि॑ । आपः॑ । आ॒योः ॥</description>
    </item>
    
    <item>
      <title>१७९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/179/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/179/</guid>
      <description>०१ रतिः। लोपामुद्रा। त्रिष्टुप्।
पू॒र्वीर॒हं श॒रदः॑ शश्रमा॒णा दो॒षा वस्तो॑रु॒षसो॑ ज॒रय॑न्तीः ।
मि॒नाति॒ श्रियं॑ जरि॒मा त॒नूना॒मप्यू॒ नु पत्नी॒र्वृष॑णो जगम्युः ॥
पू॒र्वीः । अ॒हम् । श॒रदः॑ । श॒श्र॒मा॒णा । दो॒षाः । वस्तोः॑ । उ॒षसः॑ । ज॒रय॑न्तीः ।
मि॒नाति॑ । श्रिय॑म् । ज॒रि॒मा । त॒नूना॑म् । अपि॑ । ऊं॒ इति॑ । नु । पत्नीः॑ । वृष॑णः । ज॒ग॒म्युः॒ ॥
लोपामुद्रा आह हेअगस्त्य अहंलोपामुद्रापूर्वीः शरदः पुरातनानसङ्ख्यातान् संवत्सरान् दोषारा- त्रीः वस्तोरहानितथादेहंजरयन्तीरुषसः उषःकालांश्च सर्वत्रात्यन्तसंयोगेद्वितीया अद्यतनकालपर्य- न्तंबहुसंवत्सरङ्कार्त्स्न्येनत्वच्छुश्रूषयाशश्रमाणाश्रान्ताभूवं इदानीन्तुजरिमाजरातनूनामङ्गानांश्रियं- सुन्दर्यंमिनातिहिनस्ति एवमपिनानुगृह्ळासीत्यर्थः अप्यूनु अपिः संभावनायांउइत्यवधारणे नुइति- वितर्के इदानीमपिकिंसंभावनीयं लोकेहिपत्नीः स्त्रियः वृषणः सेक्तरःपुरुषाः जगम्युः गच्छेयुः संभो- गङ्कुर्युं अतोमाङ्किमित्यवमन्यसे इदानीमपिवासंभावयेत्यर्थः ॥ १ ॥</description>
    </item>
    
    <item>
      <title>१८०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/180/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/180/</guid>
      <description>०१ अश्विनौ। अगस्त्यो मैत्रावरुणिः। त्रिष्टुप्।
यु॒वो रजां॑सि सु॒यमा॑सो॒ अश्वा॒ रथो॒ यद्वां॒ पर्यर्णां॑सि॒ दीय॑त् ।
हि॒र॒ण्यया॑ वां प॒वयः॑ प्रुषाय॒न्मध्वः॒ पिब॑न्ता उ॒षसः॑ सचेथे ॥
यु॒वोः । रजां॑सि । सु॒ऽयमा॑सः । अश्वाः॑ । रथः॑ । यत् । वा॒म् । परि॑ । अर्णां॑सि । दीय॑त् ।
हि॒र॒ण्ययाः॑ । वा॒म् । प॒वयः॑ । प्रु॒षा॒य॒न् । मध्वः॑ । पिब॑न्तौ । उ॒षसः॑ । स॒चे॒थे॒ इति॑ ॥
हेअश्विनौ युवोः युवयोरश्वाः रथवोढारोरजांसिरंजकान् लोकान् सुयमासः शोभननियमाः लोक- त्रयसञ्चारिणइत्यर्थः कदेत्याह यत् यत् यदावांरथः अर्णांसि अरणीयानभिमतदेशान् परिदीयत् परि- गच्छेत् परितोगच्छतिवा तदेत्यर्थः दीयतिर्गतिकर्मा तकतिदीयतीतितत्कर्मसुपाठात् किञ्च त्वदागम- नकालेयुवांयुवयोः पवयः वज्रारथनेमयोवाहिरण्याः हिरण्मयाः प्रुषायन् पुष्णन्तिअभिमतं यद्वाहिर- ण्मयानिपवयोमधुपात्राणिवांयुवाभ्यामर्थाययस्मादेवन्तस्मात् युवांमध्वोमधुनोमधुसदृशस्यसोमरस- स्य कर्मणिषष्ठी सोमरसंपिबन्तावास्वादयन्तौउषसः उषः सबन्धिनिकाले सचेथे यज्ञंसङ्गच्छेथे अ- त्रक्रमोन्विवक्षितः उषः कालएवागत्यमधुरंसोमरसंपिबतमित्यर्थः ॥ १ ॥</description>
    </item>
    
    <item>
      <title>१८१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/181/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/181/</guid>
      <description>०१ अश्विनौ। अगस्त्यो मैत्रावरुणिः। त्रिष्टुप्।
कदु॒ प्रेष्टा॑वि॒षां र॑यी॒णाम॑ध्व॒र्यन्ता॒ यदु॑न्निनी॒थो अ॒पाम् ।
अ॒यं वां॑ य॒ज्ञो अ॑कृत॒ प्रश॑स्तिं॒ वसु॑धिती॒ अवि॑तारा जनानाम् ॥
कत् । ऊं॒ इति॑ । प्रेष्ठौ॑ । इ॒षाम् । र॒यी॒णाम् । अ॒ध्व॒र्यन्ता॑ । यत् । उ॒त्ऽनि॒नी॒थः । अ॒पाम् ।
अ॒यम् । वा॒म् । य॒ज्ञः । अ॒कृ॒त॒ । प्रऽश॑स्तिम् । वसु॑धिती॒ इति॒ वसु॑ऽधिती । अवि॑तारा । ज॒ना॒ना॒म् ॥
हेअश्विनौ प्रेष्ठौप्रियतमौवांयुवाङ्कदुकदा इषां इष्यन्तेइतिइषः तेषांइप्यमाणानामन्नानांरयीणां कर्मणिषष्ठ्यौ अन्ननिधनानिचउन्निनीथः ऊर्ध्वंप्रापयथः अध्वर्यन्ताअध्वरंपारयितुमिच्छन्तौयुवां अपांवृष्ट्युदकानांवृष्ट्युदकानिचोन्निनीथः उत्कृष्टं अधःप्रापयथइतियत् तत् कदाकस्मादेवमुच्यत- इतिउच्यते अयंयज्ञोस्माभिरनुष्ठीयमानोवांयुवयोरेवप्रशस्तिंप्रशंसांस्तुतिमकृतकरोति यज्ञेशंसनी- यानिशस्त्राणियुवामेवप्रशंसन्तीत्यर्थः यस्मादेवन्तस्मात् हेवसुधिती वसुनोधनस्यधातारौ वस्तव्य- कर्माणौ तथा हेजनानामवितारावृक्तलक्षणौयुवाङ्कदान्नानान्धनानांचदातारौभवथइति ॥ १ ॥</description>
    </item>
    
    <item>
      <title>१८२</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/182/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/182/</guid>
      <description>०१ अश्विनौ। अगस्त्यो मैत्रावरुणिः। जगती।
अभू॑दि॒दं व॒युन॒मो षु भू॑षता॒ रथो॒ वृष॑ण्वा॒न्मद॑ता मनीषिणः ।
धि॒यं॒जि॒न्वा धिष्ण्या॑ वि॒श्पला॑वसू दि॒वो नपा॑ता सु॒कृते॒ शुचि॑व्रता ॥
अभू॑त् । इ॒दम् । व॒युन॑म् । ओ इति॑ । सु । भू॒ष॒त॒ । रथः॑ । वृष॑ण्ऽवान् । मद॑त । म॒नी॒षि॒णः॒ ।
धि॒य॒म्ऽजि॒न्वा । धिष्ण्या॑ । वि॒श्पला॑वसू॒ इति॑ । दि॒वः । नपा॑ता । सु॒ऽकृते॑ । शुचि॑ऽव्रता ॥
हेमनीषिणः मनस्विनोमेधाविनऋत्विजः अस्माकमिदंवयुनंप्रज्ञानमभूत् उत्पन्नं कीदृशन्तदिति उच्यते व्रुषण्वान् अभिमतवर्षणवान् रथः अश्विनोःसंबन्धीगमनसाधनोरथः आगतइतिशेषः तत्स्था- वश्विनौओषुभूषत ओइतिनिपातद्वयसमुदायात्मकैकोनिपातः सुष्ठ्वाभूषत अभिमुखाभवतस्तोतुं तादृशौमहानुभावावश्विनौमदत अन्तर्भावितण्यर्थोयं मादयतसंभावयत अश्विनौविशेष्येते सुकृते सुष्ठुकृतवते मह्यन्धियंजिन्वा कर्मणोबुद्धेर्वाप्रीणयितारौधिष्णयाधिषणार्हौस्तुत्यौ विश्वलावसू विशां- प्रजानां अस्माकंपालयितृधनौविश्पलाख्यायाः छिन्नजङ्घायाः हिरण्मयजङ्घाप्रदानेनतथाभूतौ स- द्योजङ्घामायसींविश्पलायाइत्यादिनिगमः । दिवः आदित्यस्यनपाता नप्तारौ नपातयितारौवा शुचिव्रता दीप्तकर्माणौ ईदृशावश्विनौमदत ॥ १ ॥</description>
    </item>
    
    <item>
      <title>१८३</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/183/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/183/</guid>
      <description>०१ अश्विनौ। अगस्त्यो मैत्रावरुणिः। त्रिष्टुप्।
तं यु॑ञ्जाथां॒ मन॑सो॒ यो जवी॑यान्त्रिवन्धु॒रो वृ॑षणा॒ यस्त्रि॑च॒क्रः ।
येनो॑पया॒थः सु॒कृतो॑ दुरो॒णं त्रि॒धातु॑ना पतथो॒ विर्न प॒र्णैः ॥
तम् । यु॒ञ्जा॒था॒म् । मन॑सः । यः । जवी॑यान् । त्रि॒ऽव॒न्धु॒रः । वृ॒ष॒णा॒ । यः । त्रि॒ऽच॒क्रः ।
येन॑ । उ॒प॒ऽया॒थः । सु॒ऽकृतः॑ । दु॒रो॒णम् । त्रि॒ऽधातु॑ना । प॒त॒थः॒ । विः । न । प॒र्णैः ॥
हेवृषणा वर्षकौकामानांयुवान्तंवक्ष्यमाणगुणविशिष्टंरथंयुञ्चाथांयोजयतं तमित्युक्तङ्कमित्याह यो- रथः त्रिवन्धुरः त्रिप्रकारसारथिस्थानः वन्धुरंरथिनःस्थानमित्याहुः आयाह्यर्वाङुपवन्धुरेष्ठाइत्यादि- मन्त्रान्तरात् । यश्च त्रिचक्रः चक्रत्रितयोपेतः पुनः सएवविशेष्यते येनरथेनोपयाथःउपागच्छथः किं सुकृतः शोभनसोमाख्याकर्मवतोयजमानस्यदुरोणं गृहनामैतत् यागगृहंयेनेत्युक्तङ्केनेत्याह त्रिधातुना- त्रिप्रकारस्थानोपेतेनसुवर्णरजतताम्नाधातुत्रयोपेतेनवारथेन गमनेदृष्टान्तः—विर्नपर्णैः पक्षीपक्षैर्यथा- शीघ्रमप्रयत्नेनगच्छति तद्वदुक्तलक्षणेनरथेनपतथः गच्छथः ॥ १ ॥</description>
    </item>
    
    <item>
      <title>१८४</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/184/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/184/</guid>
      <description>०१ अश्विनौ। अगस्त्यो मैत्रावरुणिः। त्रिष्टुप्।
ता वा॑म॒द्य ताव॑प॒रं हु॑वेमो॒च्छन्त्या॑मु॒षसि॒ वह्नि॑रु॒क्थैः ।
नास॑त्या॒ कुह॑ चि॒त्सन्ता॑व॒र्यो दि॒वो नपा॑ता सु॒दास्त॑राय ॥
ता । वा॒म् । अ॒द्य । तौ । अ॒प॒रम् । हु॒वे॒म॒ । उ॒च्छन्त्या॑म् । उ॒षसि॑ । वह्निः॑ । उ॒क्थैः ।
नास॑त्या । कुह॑ । चि॒त् । सन्तौ॑ । अ॒र्यः । दि॒वः । नपा॑ता । सु॒दाःऽत॑राय ॥
यस्यनिःश्वसितंवेदायोवेदेभ्योखिलंजगत् । निर्ममेतमहंवन्देविद्यातीर्थमहेश्वरम् ॥ १ ॥द्वितीयाष्टकमध्यस्थश्चतुर्थोध्यायआदरात् । व्याख्यातः सायणार्येणपञ्चमोव्याकरिष्यते ॥ २ ॥ तत्रतावामितीदंप्रथममण्डलस्यचतुर्विंशेनुवाकेपञ्चमंसूक्तम् पूर्वसूक्तेषळित्युक्तत्वात् सूक्त- सङ्ख्यानुवर्ततेइतिपरिभाषितत्वात् षळृचं ऋषिश्चान्यस्मादितिपरिभाषयागस्त्यं तथाश्विनंवाइत्यु- क्तत्वात्तुह्यादिपरिभाषयेदमप्याश्विनं अनादेशपरिभाषयात्रैष्टुभम् तावामित्यनुक्रान्तम् युवोरजां- सीत्यादीनांपंचसूक्तानान्तृतीयवर्जितानांप्रातरनुवाकाश्विनशस्त्रयोर्विनियोगउक्तः तत्रेदंपञ्चमं सूक्तम् ।ता तारैक्षकत्वनेप्रसिद्धौवांयुवां अद्यास्मिन्यागदिनेहुवेम आह्वयामइत्याशीः तथा अपरं अपर- स्मिन्नपिदिनेतौयुवांहुवेम अपरमित्येतदपरस्मिन्नित्यर्थेसमभिव्याहारात् अद्याचनोमृळयतापरंचे- त्यादिमन्त्रान्तरेतथादर्शनाच्च अपरयागंप्रत्यपीतिवाकस्मिन्काले उषसि उषोदेवतायामुच्छन्त्यान्तमो- विवासयन्त्यांसत्यां उषः कालेहिप्रातरनुवाकाश्विनशस्त्रेप्रयुज्येते उक्तेकालेहेनासत्या असत्यरहितौ दिवोनपाता द्युलोकस्यनपातयितारौनप्तृस्थानीयौवाकुहचित्सन्तौ कुत्रचिद्देशेवर्तमानौयुवांवह्निः स्तुतेर्वोढा अर्यईरयितास्तुतेः ईश्वरोवाईदृशोहंहोतासुदास्तराय अत्यर्थंशोभनहविर्दात्रेयजमाना यत- दर्थन्तौयुवांउक्थैः शस्त्रैः हुवेमेतिसंबन्धः शस्त्राख्यतंपदमेकवचनतयानेतव्यं वह्निरर्यशब्दौवाबहुवच- नत्वेननेतव्यौ अथवावाक्यद्वयंयस्माद्वह्निरर्योहोताउक्तगुणकौयुवांशंसति तस्माद्वयंयजमानास्तौयु- वामाह्वयामइति ॥ १ ॥</description>
    </item>
    
    <item>
      <title>१८५</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/185/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/185/</guid>
      <description>०१ द्यावापृथिव्यौ। अगस्त्यो मैत्रावरुणिः। त्रिष्टुप्।
क॒त॒रा पूर्वा॑ कत॒राप॑रा॒योः क॒था जा॒ते क॑वयः॒ को वि वे॑द ।
विश्वं॒ त्मना॑ बिभृतो॒ यद्ध॒ नाम॒ वि व॑र्तेते॒ अह॑नी च॒क्रिये॑व ॥
क॒त॒रा । पूर्वा॑ । क॒त॒रा । अप॑रा । अ॒योः । क॒था । जा॒ते इति॑ । क॒व॒यः॒ । कः । वि । वे॒द॒ ।
विश्व॑म् । त्मना॑ । बि॒भृ॒तः॒ । यत् । ह॒ । नाम॑ । वि । व॒र्ते॒ते॒ इति॑ । अह॑नी॒ इति॑ । च॒क्रिया॑ऽइव ॥</description>
    </item>
    
    <item>
      <title>१८६</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/186/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/186/</guid>
      <description>०१ विश्वेदेवाः। अगस्त्यो मैत्रावरुणिः। त्रिष्टुप्।
आ न॒ इळा॑भिर्वि॒दथे॑ सुश॒स्ति वि॒श्वान॑रः सवि॒ता दे॒व ए॑तु ।
अपि॒ यथा॑ युवानो॒ मत्स॑था नो॒ विश्वं॒ जग॑दभिपि॒त्वे म॑नी॒षा ॥
आ । नः॒ । इळा॑भिः । वि॒दथे॑ । सु॒ऽश॒स्ति । वि॒श्वान॑रः । स॒वि॒ता । दे॒वः । ए॒तु॒ ।
अपि॑ । यथा॑ । यु॒वा॒नः॒ । मत्स॑थ । नः॒ । विश्व॑म् । जग॑त् । अ॒भि॒ऽपि॒त्वे । म॒नी॒षा ॥
नोविदथेस्मदीयेयज्ञेसुशस्ति सुपोलुक् सुशस्तिभिः शोभनशंसनैःस्तुतिभिः इळाभिः प्रदेयैरत्नैःसह यद्वा इळाभिः तदाश्रितेषुताच्छब्द्यं भूमिस्थानाभिर्देवताभिःसहविश्वानरः सर्वप्राणिहितकार्यग्निः स- विताप्रेरकआदित्यश्चदेवआएतुआगच्छतु हेयुवानोनित्यतरुणायज्ञस्य मिश्रयितारोवायूयं नोस्मान् अभिपित्वेअभिपतनीयेस्मद्यज्ञेमनीषमनीषयामनसईशितृत्वेनस्वेच्छयेत्यर्थः अपिः संभावनायां अ- प्यस्मान् मत्सथ मादयथ तथाविश्वंजगत् एतत् स्थावरस्याप्युपलक्षणं यद्वाकृत्स्नंप्रपञ्चंमत्सथ तथा- स्मानपि यद्वा जगच्छब्दोयजमानरूपमनुष्यवाची सर्वानपियजमानान् यथामत्सथ तथेत्यर्थः ॥ १ ॥ वैश्वदेवेपशौआनोविश्वइत्येषाहविषः पुरोनुवाक्या आनोदेवानामुपवेतुशंसआनोविश्वआस्का- गमन्तुदेवाइति ।</description>
    </item>
    
    <item>
      <title>१८७</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/187/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/187/</guid>
      <description>०१ अन्नम्। अगस्त्यो मैत्रावरुणिः। अनुष्टुब्गर्भोष्णिक्।
पि॒तुं नु स्तो॑षं म॒हो ध॒र्माणं॒ तवि॑षीम् ।
यस्य॑ त्रि॒तो व्योज॑सा वृ॒त्रं विप॑र्वम॒र्दय॑त् ॥
पि॒तुम् । नु । स्तो॒ष॒म् । म॒हः । ध॒र्माण॑म् । तवि॑षीम् ।
यस्य॑ । त्रि॒तः । वि । ओज॑सा । वृ॒त्रम् । विऽप॑र्वम् । अ॒र्दय॑त् ॥
अहमगस्त्यः नुक्षिप्रंपितुंपालकमन्नंस्तोषंस्तौमि महोमहान्तन्धर्माणंसर्वस्यधारकन्तविषीं बलत्मकं यद्वा महतोलोकस्यधारकंयस्यान्नस्यौजसाबलेनसामर्थ्येनत्रितोविस्तीर्णतमः प्रख्यातकीर्तिस्त्रिषुक्षि- त्यादिस्थानेषुतायमानोपीन्द्रः वृत्रंविपर्वंविच्छिन्नसन्धिकंयथातथाव्यर्दयत् हिंसितवान् ॥ १ ॥
०२ अन्नम्। अगस्त्यो मैत्रावरुणिः। गायत्री।
स्वादो॑ पितो॒ मधो॑ पितो व॒यं त्वा॑ ववृमहे ।</description>
    </item>
    
    <item>
      <title>१८८</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/188/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/188/</guid>
      <description>०१ इध्मः समिद्धोग्निर्वा। अगस्त्यो मैत्रावरुणिः। गायत्री।
समि॑द्धो अ॒द्य रा॑जसि दे॒वो दे॒वैः स॑हस्रजित् ।
दू॒तो ह॒व्या क॒विर्व॑ह ॥
सम्ऽइ॑द्धः । अ॒द्य । रा॒ज॒सि॒ । दे॒वः । दे॒वैः । स॒ह॒स्र॒ऽजि॒त् ।
दू॒तः । ह॒व्या । क॒विः । व॒ह॒ ॥
हेअग्ने देवैर्व्यवहर्तृभिः ऋत्विग्भिः समिद्धः सम्यग्दीपितोदेवः अतएवदीप्यमानः समिद्धैर्वादेवैः सहितः समिद्धःसन् अद्यास्मिन्यागदिनेराजसिईशिषे हेसहस्रजित् सहस्रस्यधनस्यैतत् सङ्ख्याकानां- शत्रूणांवाजेतः ततः दूतः देवानान्दूतवत् यज्ञादिवार्ताहरः आह्वातावा अग्निर्देवानान्दूतआसीदितिश्रु- तेः । कविः क्रान्तदर्शी ईदृशस्त्वंहव्याअस्मदीयानिहवींषिवह देवेभ्यः प्रापय ॥ १ ॥
०२ तनूनपात्। अगस्त्यो मैत्रावरुणिः। गायत्री।</description>
    </item>
    
    <item>
      <title>१८९</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/189/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/189/</guid>
      <description>०१ अग्निः। अगस्त्यो मैत्रावरुणिः। त्रिष्टुप्।
अग्ने॒ नय॑ सु॒पथा॑ रा॒ये अ॒स्मान्विश्वा॑नि देव व॒युना॑नि वि॒द्वान् ।
यु॒यो॒ध्य१॒॑स्मज्जु॑हुरा॒णमेनो॒ भूयि॑ष्ठां ते॒ नम॑उक्तिं विधेम ॥
अग्ने॑ । नय॑ । सु॒ऽपथा॑ । रा॒ये । अ॒स्मान् । विश्वा॑नि । दे॒व॒ । व॒युना॑नि । वि॒द्वान् ।
यु॒यो॒धि । अ॒स्मत् । जु॒हु॒रा॒णम् । एनः॑ । भूयि॑ष्ठाम् । ते॒ । नमः॑ऽउक्तिम् । वि॒धे॒म॒ ॥
हेअग्ने अङ्गनादिगुणविशिष्ट देवद्योतमान विश्वानिवयुनानिसर्वाणिप्रज्ञानानि अनेनैतदनुष्ठितमि- दंप्रायणीयमितियदेतत् ज्ञानमस्ति तद्विद्वानित्यर्थः यतोविद्वन् अतस्त्वमस्मान्सुपथा शोभनेनमार्गेण रायेगन्तव्यायस्वर्गादिधनाय द्वितीयार्थेवाचतुर्थी प्रापणीयंरायंप्रतिनय तदर्थं जुहुराणङ्कुटिलकार्येनः पापंफलप्रतिबन्धरूपमस्मत् अस्मत्तोयुयोधिपृथक्कुरु तेतववयंभूयिष्ठांअतिप्रवृद्धान्नमउक्तिन्नमस्का- रोक्तिंस्तुतिंविधेम परिचरेम कुर्मः ॥ १ ॥ आयुष्कामेष्ट्यां अग्नेत्वंपारयेतिद्वेस्विष्टकृतोयाज्ये पाहिनइतिचतुर्थीअनुवाक्या पाहिनोअग्नेपायु- भिरजस्रैरग्नेत्वंपारयानव्योअस्मानितिसंयाज्येइतिसूत्रितम् एतेएवस्वस्त्ययन्यामपिसंयाज्येइतिसू- त्रितत्वात् ।</description>
    </item>
    
    <item>
      <title>१९०</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/190/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/190/</guid>
      <description>०१ बृहस्पतिः। अगस्त्यो मैत्रावरुणिः। त्रिष्टुप्।
अ॒न॒र्वाणं॑ वृष॒भं म॒न्द्रजि॑ह्वं॒ बृह॒स्पतिं॑ वर्धया॒ नव्य॑म॒र्कैः ।
गा॒था॒न्यः॑ सु॒रुचो॒ यस्य॑ दे॒वा आ॑शृ॒ण्वन्ति॒ नव॑मानस्य॒ मर्ताः॑ ॥
अ॒न॒र्वाण॑म् । वृ॒ष॒भम् । म॒न्द्रऽजि॑ह्वम् । बृह॒स्पति॑म् । व॒र्ध॒य॒ । नव्य॑म् । अ॒र्कैः ।
गा॒था॒न्यः॑ । सु॒ऽरुचः॑ । यस्य॑ । दे॒वाः । आ॒ऽशृ॒ण्वन्ति॑ । नव॑मानस्य । मर्ताः॑ ॥
हेहोतः नव्यन्नवतरंस्तुत्यंवा तमनर्वाणं अगन्तारंस्तोतुरधीनमित्यर्थः वृषभंअपांफलानां वर्षिता- रंमन्द्रजिह्वंमादकवाचंबृहस्पतिं मन्त्रस्यपालयितारंएतन्नामकन्देवं अर्कैरर्चनसाधनैर्मन्त्रैर्वर्धय प्रवृद्धं- कुरु सुरुचः शोभनदीप्तेर्नवमानस्यस्तूयमानस्य कर्मणिकर्तृप्रत्ययः यस्यबृहस्पतेः कर्मणिषष्ठ्यः रोच- मानंस्तूयमानं गाथान्यः गाथेतिवाङाम स्तुतिवचसोनेतारोदेवाव्यवहर्ता रोमर्तामनुष्याहोत्रादयः यद्वा नवमान्स्यस्तुवानस्ययजमानस्यसंबन्धिनस्तेआश्रृण्वन्ति आश्रावयन्तिपुरातंबृहस्पतिंवर्धय अ- त्रानर्वणप्रत्यृतमन्यस्मिन्नित्यादिनिरुक्तन्द्रष्टव्यम् ॥ १ ॥ बार्हस्पत्येपशौ तमृत्वियेत्येषावपायाज्या सूत्रितञ्च—बृहस्पतेअतियदर्योअर्हात्तमृत्वियाउपवाचः सचन्तइति ।</description>
    </item>
    
    <item>
      <title>१९१</title>
      <link>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/191/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/saMskAra/sangrahaH/shAkalA/saMhitA/sAyaNa-bhAShyam/01/191/</guid>
      <description>०१ अप्तृणसूर्याः। अगस्त्यो मैत्रावरुणिः। अनुष्टुप्।
कङ्क॑तो॒ न कङ्क॒तोऽथो॑ सती॒नक॑ङ्कतः ।
द्वाविति॒ प्लुषी॒ इति॒ न्य१॒॑दृष्टा॑ अलिप्सत ॥
कङ्क॑तः । न । कङ्क॑तः । अथो॒ इति॑ । स॒ती॒नऽक॑ङ्कतः ।
द्वौ । इति॑ । प्लुषी॒ इति॑ । इति॑ । नि । अ॒दृष्टाः॑ । अ॒लि॒प्स॒त॒ ॥
कङ्कतः अल्पविषः कश्चिन्नकङ्कतः तद्विपरीतः अनल्पविषोमहारोगादिः तकतेर्गत्यर्थस्यवर्ण- व्यत्ययेनकङ्कतइतिसरन् भवति अथोअपिचसतीनकङ्कतः सतीनमित्युदकनाम सतीनङ्गहनमिति- तन्नामसुपाठात् उदकचारीअल्पविषवान् कश्चित् डुंडुभादिः एवन्द्वावितिअल्पविषमहाविषभेदेनजल- स्थलभेदेन्वाद्विप्रकारौइतिप्लोषणावितिप्रकारद्वैविध्यदाहकत्वयोः प्रतिपादनायेतिकारद्वयं तथाअदृ- ष्टाअदृश्यमानरूपाः एतत्संज्ञकाश्चकेचित् विषधराएवमुक्तप्रकारायेसन्ति तेनूनंमान्यलिप्सत निः- शेषेणलिंपन्ति सर्वाण्यङ्गानिविषमावृणोति केनैवङ्कृतमितिनज्ञायतेइतिभावः ॥ १ ॥</description>
    </item>
    
  </channel>
</rss>