<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/kalpaH/smRtiH/manuH/03/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/kalpaH/smRtiH/manuH/03/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="०३" />
<meta property="og:description" content="गृहस्थाश्रमप्रवेशः षट्त्रिंशद्-आब्दिकं चर्यं
गुरौ त्रैवेदिकं व्रतम् ।
तदर्धिकं पादिकं वा
ग्रहणान्तिकम् एव वा ॥ ३.१ ॥
वेदान् अधीत्य वेदौ वा
वेदं वापि यथाक्रमम् ।
अविप्लुत-ब्रह्मचर्यो
गृहस्थाश्रमम् आवसेत् ॥ ३.२ ॥
&#43;&#43;&#43;(पिता ऽपरो ऽपि वा)&#43;&#43;&#43; तं प्रतीतं स्वधर्मेण
ब्रह्म-दाय-&#43;&#43;&#43;(उभय)&#43;&#43;&#43;हरं पितुः ।
स्रग्विणं तल्प आसीनम्
अर्हयेत् प्रथमं गवा ॥ ३.३ ॥
गुरुणानुमतः स्नात्वा
समावृत्तो यथाविधि ।
उद्वहेत द्विजो भार्यां
स-वर्णां लक्षणान्विताम् ॥ ३.४ ॥
दारयोग्यता असपिण्डा च या मातुर्
&#43;&#43;&#43;(असपिण्डा)&#43;&#43;&#43; असगोत्रा च या पितुः ।" />
<meta property="og:type" content="article" />
<meta property="og:url" content="https://vvasuki.github.io/saMskAra/kalpaH/smRtiH/manuH/03/" />

<meta itemprop="name" content="०३">
<meta itemprop="description" content="गृहस्थाश्रमप्रवेशः षट्त्रिंशद्-आब्दिकं चर्यं
गुरौ त्रैवेदिकं व्रतम् ।
तदर्धिकं पादिकं वा
ग्रहणान्तिकम् एव वा ॥ ३.१ ॥
वेदान् अधीत्य वेदौ वा
वेदं वापि यथाक्रमम् ।
अविप्लुत-ब्रह्मचर्यो
गृहस्थाश्रमम् आवसेत् ॥ ३.२ ॥
&#43;&#43;&#43;(पिता ऽपरो ऽपि वा)&#43;&#43;&#43; तं प्रतीतं स्वधर्मेण
ब्रह्म-दाय-&#43;&#43;&#43;(उभय)&#43;&#43;&#43;हरं पितुः ।
स्रग्विणं तल्प आसीनम्
अर्हयेत् प्रथमं गवा ॥ ३.३ ॥
गुरुणानुमतः स्नात्वा
समावृत्तो यथाविधि ।
उद्वहेत द्विजो भार्यां
स-वर्णां लक्षणान्विताम् ॥ ३.४ ॥
दारयोग्यता असपिण्डा च या मातुर्
&#43;&#43;&#43;(असपिण्डा)&#43;&#43;&#43; असगोत्रा च या पितुः ।">

<meta itemprop="wordCount" content="5355">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="०३"/>
<meta name="twitter:description" content="गृहस्थाश्रमप्रवेशः षट्त्रिंशद्-आब्दिकं चर्यं
गुरौ त्रैवेदिकं व्रतम् ।
तदर्धिकं पादिकं वा
ग्रहणान्तिकम् एव वा ॥ ३.१ ॥
वेदान् अधीत्य वेदौ वा
वेदं वापि यथाक्रमम् ।
अविप्लुत-ब्रह्मचर्यो
गृहस्थाश्रमम् आवसेत् ॥ ३.२ ॥
&#43;&#43;&#43;(पिता ऽपरो ऽपि वा)&#43;&#43;&#43; तं प्रतीतं स्वधर्मेण
ब्रह्म-दाय-&#43;&#43;&#43;(उभय)&#43;&#43;&#43;हरं पितुः ।
स्रग्विणं तल्प आसीनम्
अर्हयेत् प्रथमं गवा ॥ ३.३ ॥
गुरुणानुमतः स्नात्वा
समावृत्तो यथाविधि ।
उद्वहेत द्विजो भार्यां
स-वर्णां लक्षणान्विताम् ॥ ३.४ ॥
दारयोग्यता असपिण्डा च या मातुर्
&#43;&#43;&#43;(असपिण्डा)&#43;&#43;&#43; असगोत्रा च या पितुः ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022sangrahah\u0022],\u0022mainsections\u0022:[\u0022sangrahah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/kalpaH\/smRtiH\/manuH\/03\/".replace(basePath, "/");
    pageVars.pageParams = {};
    pageVars.pageSource = "kalpaH\/smRtiH\/manuH\/03.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/kalpaH/smRtiH/manuH/03/" />
    <link rel="alternate" hreflang="sa-Deva" href="https://vvasuki.github.io/saMskAra/kalpaH/smRtiH/manuH/03/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/kalpaH/smRtiH/manuH/03/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/kalpaH/smRtiH/manuH/03/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/kalpaH/smRtiH/manuH/03/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/kalpaH/smRtiH/manuH/03/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/kalpaH/smRtiH/manuH/03/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/kalpaH/smRtiH/manuH/03/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/kalpaH/smRtiH/manuH/03/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/kalpaH/smRtiH/manuH/03/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/kalpaH/smRtiH/manuH/03/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/kalpaH/smRtiH/manuH/03/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/kalpaH/smRtiH/manuH/03/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/kalpaH/smRtiH/manuH/03/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/kalpaH/smRtiH/manuH/03/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/kalpaH/smRtiH/manuH/03/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/kalpaH/smRtiH/manuH/03/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/kalpaH/smRtiH/manuH/03/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/kalpaH/smRtiH/manuH/03/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/kalpaH/smRtiH/manuH/03/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/kalpaH/smRtiH/manuH/03.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="गहसथशरमपरवश">गृहस्थाश्रमप्रवेशः</h2>
<p>षट्त्रिंशद्-आब्दिकं चर्यं<br>
गुरौ त्रैवेदिकं व्रतम् ।<br>
तदर्धिकं पादिकं वा<br>
ग्रहणान्तिकम् एव वा  ॥ ३.१ ॥</p>
<p>वेदान् अधीत्य वेदौ वा<br>
वेदं वापि यथाक्रमम् ।<br>
अविप्लुत-ब्रह्मचर्यो<br>
गृहस्थाश्रमम् आवसेत्  ॥ ३.२ ॥</p>
<p>+++(पिता ऽपरो ऽपि वा)+++ तं प्रतीतं स्वधर्मेण<br>
ब्रह्म-दाय-+++(उभय)+++हरं पितुः ।<br>
स्रग्विणं तल्प आसीनम्<br>
अर्हयेत् प्रथमं गवा  ॥ ३.३ ॥</p>
<p>गुरुणानुमतः स्नात्वा<br>
समावृत्तो यथाविधि ।<br>
उद्वहेत द्विजो भार्यां<br>
स-वर्णां लक्षणान्विताम्  ॥ ३.४ ॥</p>
<h2 id="दरयगयत">दारयोग्यता</h2>
<p>असपिण्डा च या मातुर्<br>
+++(असपिण्डा)+++ असगोत्रा च या पितुः ।<br>
सा प्रशस्ता द्विजातीनां<br>
दारकर्मणि मैथुने [मेधातिथिपाठः - अ-मैथिनी]  ॥ ३.५ ॥+++(5)+++<br>
+++(अस्य विस्तारो <a href="https://www.wisdomlib.org/hinduism/book/manusmriti-with-the-commentary-of-medhatithi/d/doc199777.html">ऽत्र</a>। )+++</p>
<p>महान्त्य् अपि समृद्धानि<br>
गो-ऽजावि-धन-धान्यतः ।<br>
स्त्रीसम्बन्धे दशैतानि<br>
कुलानि परिवर्जयेत्  ॥ ३.६ ॥</p>
<p>हीन-क्रियं निष्-पुरुषं<br>
निश्-छन्दो रोमशार्शसम् ।<br>
क्षयामयाव्य्-अपस्मारि-<br>
श्वित्रि-कुष्ठि-कुलानि च  ॥ ३.७ ॥</p>
<p>नोद्वहेत् कपिलां कन्यां<br>
नाऽधिकाङ्गीं न रोगिणीम् ।<br>
नाऽलोमिकां नाऽति-लोमां<br>
न वाचाटां न पिङ्गलाम् [मेधातिथिपाठः - वाचालां]  ॥ ३.८ ॥</p>
<p>नर्क्ष-वृक्ष-नदी-नाम्नीं<br>
नाऽन्त्य-पर्वत-नामिकाम् ।<br>
न पक्ष्य्-अहि-प्रेष्य-नाम्नीं<br>
न च भीषण-नामिकाम्  ॥ ३.९ ॥</p>
<p>अव्यङ्गाङ्गीं सौम्य-नाम्नीं<br>
हंस-वारण-गामिनीम् ।<br>
तनुलोम-केश-दशनां<br>
मृद्व्-अङ्गीम् उद्वहेत् स्त्रियम्  ॥ ३.१० ॥</p>
<p>यस्यास् तु न भवेद् भ्राता<br>
न विज्ञायेत वा पिता [मेधातिथिपाठः - वै(वा पिता] ।<br>
नोपयच्छेत तां प्राज्ञः<br>
पुत्रिकाधर्मशङ्कया  ॥ ३.११ ॥</p>
<p>सवर्णाग्रे द्विजातीनां<br>
प्रशस्ता दारकर्मणि ।<br>
कामतस् तु प्रवृत्तानाम्<br>
इमाः स्युः क्रमशो ऽवराः  ॥ ३.१२ ॥</p>
<p>शूद्रैव भार्या शूद्रस्य<br>
सा च स्वा च विशः स्मृते ।<br>
ते च स्वा चैव राज्ञश् च<br>
ताश् च स्वा चाऽग्र-जन्मनः  ॥ ३.१३ ॥</p>
<p>न ब्राह्मण-क्षत्रिययोर्<br>
आपद्य् अपि हि तिष्ठतोः ।<br>
कस्मिंश् चिद् अपि वृत्तान्ते<br>
शूद्रा भार्योपदिश्यते  ॥ ३.१४ ॥</p>
<p>हीनजाति-स्त्रियं मोहाद्<br>
उद्वहन्तो द्विजातयः ।<br>
कुलान्य् एव नयन्त्य् आशु<br>
स-सन्तानानि शूद्रताम्  ॥ ३.१५ ॥</p>
<p>शूद्रावेदी +++(विवाहेन)+++ पतत्य् अत्रेर्<br>
उतथ्यतनयस्य च +++(मते)+++।<br>
शौनकस्य सुतोत्पत्त्या<br>
तद्-अपत्यतया +++(अन्यापत्याभावे)+++ भृगोः +++(मते)+++ ॥ ३.१६ ॥</p>
<p>शूद्रां शयनम् आरोप्य<br>
ब्राह्मणो यात्य् अधोगतिम् ।<br>
जनयित्वा सुतं तस्यां<br>
ब्राह्मण्याद् एव हीयते  ॥ ३.१७ ॥</p>
<p>दैव-पित्र्यातिथेयानि<br>
तत्-प्रधानानि यस्य तु ।<br>
नाऽश्नन्ति पितृ-देवास् तन्<br>
न च स्वर्गं स गच्छति  ॥ ३.१८ ॥</p>
<p>वृषलीफेन-पीतस्य<br>
निःश्वासोपहतस्य च ।<br>
तस्यां चैव प्रसूतस्य<br>
निष्कृतिर् न विधीयते  ॥ ३.१९ ॥</p>
<h2 id="ववहपरकर">विवाहप्रकाराः</h2>
<p>चतुर्णाम् अपि वर्णानं<br>
प्रेत्य चेह हिताहितान् ।<br>
अष्टाव् इमान् समासेन<br>
स्त्रीविवाहान् निबोधत  ॥ ३.२० ॥</p>
<p>ब्राह्मो दैवस् तथैवार्षः<br>
प्राजापत्यस् तथासुरः ।<br>
गान्धर्वो राक्षसश् चैव<br>
पैशाचश् चाऽष्टमो ऽधमः  ॥ ३.२१ ॥</p>
<p>यो यस्य धर्म्यो वर्णस्य<br>
गुण-दोषौ च यस्य यौ ।<br>
तद् वः सर्वं प्रवक्ष्यामि<br>
प्रसवे च गुणागुणान्  ॥ ३.२२ ॥</p>
<p>षड् आनुपूर्व्या विप्रस्य<br>
क्षत्रस्य चतुरो ऽवरान् ।<br>
विट्-शूद्रयोस् तु तान् एव<br>
विद्याद् धर्म्यान् अराक्षसान् [मेधातिथिपाठः - धर्म्यान् न राक्षसान्]  ॥ ३.२३ ॥</p>
<p>चतुरो ब्राह्मणस्याद्यान्<br>
प्रशस्तान् कवयो विदुः ।<br>
राक्षसं क्षत्रियस्यैकम्<br>
आसुरं वैश्य-शूद्रयोः  ॥ ३.२४ ॥</p>
<p>पञ्चानां तु त्रयो धर्म्या<br>
द्वाव् अधर्म्यौ स्मृताव् इह ।<br>
पैशाचश् चाऽसुरश् चैव<br>
न कर्तव्यौ कदा चन  ॥ ३.२५ ॥</p>
<p>पृथक् पृथग् वा मिश्रौ वा<br>
विवाहौ पूर्वचोदितौ ।<br>
गान्धर्वो राक्षसश् चैव<br>
धर्म्यौ क्षत्रस्य तौ स्मृतौ  ॥ ३.२६ ॥</p>
<p>आच्छाद्य चाऽर्चयित्वा च<br>
श्रुत-शीलवते स्वयम् ।<br>
आहूय दानं कन्याया<br>
ब्राह्मो धर्मः प्रकीर्तितः  ॥ ३.२७ ॥</p>
<p>यज्ञे तु वितते सम्यग्<br>
ऋत्विजे कर्म कुर्वते ।<br>
अलङ्कृत्य सुतादानं<br>
दैवं धर्मं प्रचक्षते  ॥ ३.२८ ॥</p>
<p>एकं गोमिथुनं द्वे वा<br>
वराद् आदाय धर्मतः ।<br>
कन्याप्रदानं विधिवद्<br>
आर्षो धर्मः स उच्यते  ॥ ३.२९ ॥</p>
<p>सहोभौ चरतां धर्मम्<br>
इति वाचानुभाष्य च ।<br>
कन्याप्रदानम् अभ्यर्च्य<br>
प्राजापत्यो विधिः स्मृतः  ॥ ३.३० ॥</p>
<p>ज्ञातिभ्यो द्रविणं दत्त्वा<br>
कन्यायै चैव शक्तितः ।<br>
कन्याप्रदानं स्वाच्छन्द्याद्<br>
आसुरो धर्म उच्यते  ॥ ३.३१ ॥</p>
<p>इच्छयान्योन्यसंयोगः<br>
कन्यायाश् च वरस्य च ।<br>
गान्धर्वः स तु विज्ञेयो<br>
मैथुन्यः काम-सम्भवः  ॥ ३.३२ ॥</p>
<p>हत्वा छित्त्वा च भित्त्वा च<br>
क्रोशन्तीं रुदन्तीं गृहात् ।<br>
प्रसह्य कन्याहरणं<br>
राक्षसो विधिर् उच्यते  ॥ ३.३३ ॥</p>
<p>सुप्तां मत्तां प्रमत्तां वा<br>
रहो यत्रोपगच्छति ।<br>
स पापिष्ठो विवाहानां<br>
पैशाचश् चाऽष्टमो ऽधमः [मेधातिथिपाठः - पैशाचः प्रथितो<br>
ऽधमः]  ॥ ३.३४ ॥</p>
<p>अद्भिर् एव द्विजाग्र्याणां<br>
कन्यादानं विशिष्यते ।<br>
इतरेषां तु वर्णानाम्<br>
इतरेतरकाम्यया  ॥ ३.३५ ॥</p>
<p>यो यस्यैषां विवाहानां<br>
मनुना कीर्तितो गुणः ।<br>
सर्वं शृणुत तं विप्राः<br>
सर्वं कीर्तयतो मम [मेधातिथिपाठः - सम्यक् कीर्तयतो]  ॥ ३.३६ ॥</p>
<p>दश पूर्वान् परान् वंश्यान्<br>
आत्मानं चैकविंशकम् ।<br>
ब्राह्मीपुत्रः सुकृतकृन्<br>
मोचयत्य् एनसः पितॄन्  ॥ ३.३७ ॥</p>
<p>दैवोढाजः सुतश् चैव<br>
सप्त सप्त परावरान् ।<br>
आर्षोढाजः सुतस् त्रींस् त्रीन्<br>
षट् षट् कायोढजः सुतः  ॥ ३.३८ ॥</p>
<p>ब्राह्मादिषु विवाहेषु<br>
चतुर्ष्व् एवाऽनुपूर्वशः ।<br>
ब्रह्मवर्चस्विनः पुत्रा<br>
जायन्ते शिष्टसम्मताः [मेधातिथिपाठः - ब्रह्मवर्चसिनः]  ॥ ३.३९ ॥</p>
<p>रूप-सत्त्व-गुणोपेता<br>
धनवन्तो यशस्विनः ।<br>
पर्याप्त-भोगा धर्मिष्ठा<br>
जीवन्ति च शतं समाः  ॥ ३.४० ॥</p>
<p>इतरेषु तु शिष्टेषु<br>
नृशंसानृतवादिनः ।<br>
जायन्ते दुर्विवाहेषु<br>
ब्रह्म-धर्म-द्विषः सुताः  ॥ ३.४१ ॥</p>
<p>अनिन्दितैः स्त्रीविवाहैर्<br>
अनिन्द्या भवति प्रजा ।<br>
निन्दितैर् निन्दिता नॄणां<br>
तस्मान् निन्द्यान् विवर्जयेत्  ॥ ३.४२ ॥</p>
<p>पाणिग्रहणसंस्कारः<br>
स-वर्णासूपदिश्यते ।<br>
असवर्णास्व् अयं ज्ञेयो<br>
विधिर् उद्वाहकर्मणि  ॥ ३.४३ ॥</p>
<p>शरः क्षत्रियया ग्राह्यः<br>
प्रतोदो वैश्यकन्यया ।<br>
वसनस्य दशा ग्राह्या<br>
शूद्रयोत्कृष्टवेदने  ॥ ३.४४ ॥</p>
<h2 id="ऋतसङगमनम">ऋतुसङ्गमनम्</h2>
<p>ऋतुकालाभिगामी स्यात्<br>
स्वदारनिरतः सदा ।<br>
पर्ववर्जं व्रजेच् चैनां<br>
तद्-व्रतो रतिकाम्यया  ॥ ३.४५ ॥</p>
<p>ऋतुः स्वाभाविकः स्त्रीणां<br>
रात्रयः षोडश स्मृताः ।<br>
चतुर्भिर् इतरैः सार्धम्<br>
अहोभिः सद्विगर्हितैः  ॥ ३.४६ ॥</p>
<p>तासाम् आद्याश् चतस्रस् तु<br>
निन्दितैकादशी च या ।<br>
त्रयोदशी च शेषास् तु<br>
प्रशस्ता दशरात्रयः  ॥ ३.४७ ॥</p>
<p>युग्मासु पुत्रा जायन्ते<br>
स्त्रियो ऽयुग्मासु रात्रिषु ।<br>
तस्माद् युग्मासु पुत्रार्थी<br>
संविशेद् आर्तवे स्त्रियम्  ॥ ३.४८ ॥</p>
<p>पुमान् पुंसो ऽधिके शुक्रे<br>
स्त्री भवत्य् अधिके स्त्रियाः ।<br>
समे ऽपुमान् पुं स्त्रियौ वा<br>
क्षीणे ऽल्पे च विपर्ययः  ॥ ३.४९ ॥</p>
<p>निन्द्यास्व् अष्टासु चाऽन्यासु<br>
स्त्रियो रात्रिषु वर्जयन् ।<br>
ब्रह्मचार्य् एव भवति<br>
यत्र तत्राश्रमे वसन्  ॥ ३.५० ॥</p>
<h2 id="सतरधनम">स्त्रीधनम्</h2>
<p>न कन्यायाः पिता विद्वान्<br>
गृह्णीयाच् छुल्कम् अण्व् अपि ।<br>
गृह्णञ् शुल्कं हि लोभेन<br>
स्यान् नरो ऽपत्यविक्रयी  ॥ ३.५१ ॥</p>
<p>स्त्रीधनानि तु ये मोहाद्<br>
उपजीवन्ति बान्धवाः ।<br>
नारी यानानि वस्त्रं वा<br>
ते पापा यान्त्य् अधोगतिम्  ॥ ३.५२ ॥</p>
<p>आर्षे गोमिथुनं शुल्कं<br>
के चिद् आहुर् मृषैव तत् ।<br>
अल्पो ऽप्य् एवं महान् वापि<br>
विक्रयस् तावद् एव सः [मेधातिथिपाठः - तावान् एव स विक्रयः]  ॥ ३.५३ ॥</p>
<p>यासां नाददते शुल्कं<br>
ज्ञातयो न स विक्रयः ।<br>
अर्हणं तत् कुमारीणाम्<br>
आनृशंस्यं च केवलम् [मेधातिथिपाठः - न केवलम्]  ॥ ३.५४ ॥</p>
<h3 id="नरपज">नारीपूजा</h3>
<p>पितृभिर् भ्रातृभिश् चैताः<br>
पतिभिर् देवरैस् तथा ।<br>
पूज्या भूषयितव्याश् च<br>
बहुकल्याणम् ईप्सुभिः  ॥ ३.५५ ॥</p>
<p>यत्र नार्यस् तु पूज्यन्ते<br>
रमन्ते तत्र देवताः ।<br>
यत्रैतास् तु न पूज्यन्ते<br>
सर्वास् तत्राऽफलाः क्रियाः  ॥ ३.५६ ॥</p>
<p>[ १० श्लोका न विधद्यन्ते मेधातिथिपाठे।  “These are very probably a later addition. The corresponding section in the Mahābhārata, 13.46 stops right here also.”—Hopkins. They are all quoted in Vivādaratnākara and in Parāśaramādhava.]</p>
<p>शोचन्ति जामयो यत्र<br>
विनश्यत्य् आशु तत् कुलम् ।<br>
न शोचन्ति तु यत्रैता<br>
वर्धते तद् +धि सर्वदा  ॥ ३.५७ ॥</p>
<p>जामयो यानि गेहानि<br>
शपन्त्य् अप्रतिपूजिताः ।<br>
तानि कृत्याहतानीव<br>
विनश्यन्ति समन्ततः  ॥ ३.५८ ॥</p>
<p>तस्माद् एताः सदा पूज्या<br>
भूषणाच्छादनाशनैः ।<br>
भूति-कामैर् नरैर् नित्यं<br>
सत्करेषूत्सवेषु च  ॥ ३.५९ ॥</p>
<p>सन्तुष्टो भार्यया भर्ता<br>
भर्त्रा भार्या तथैव च ।<br>
यस्मिन्न् एव कुले नित्यं<br>
कल्याणं तत्र वै ध्रुवम्  ॥ ३.६० ॥</p>
<p>यदि हि स्त्री न रोचेत<br>
पुमांसं न प्रमोदयेत् ।<br>
अप्रमोदात् पुनः पुंसः<br>
प्रजनं न प्रवर्तते  ॥ ३.६१ ॥</p>
<p>स्त्रियां तु रोचमानायां<br>
सर्वं तद् रोचते कुलं ।<br>
तस्यां त्व् अरोचमानायां<br>
सर्वम् एव न रोचते  ॥ ३.६२ ॥</p>
<h3 id="कलपत-मरगनतरण">कुलपात-मार्गान्तराणि</h3>
<p>कु-विवाहैः क्रिया-लोपैर्<br>
वेदानध्ययनेन च ।<br>
कुलान्य् अकुलतां यान्ति<br>
ब्राह्मणातिक्रमेण च  ॥ ३.६३ ॥</p>
<p>शिल्पेन व्यवहारेण<br>
शूद्रापत्यैश् च केवलैः ।<br>
गोभिर् अश्वैश् च यानैश् च<br>
कृष्या राजोपसेवया  ॥ ३.६४ ॥</p>
<p>अयाज्ययाजनैश् चैव<br>
नास्तिक्येन च कर्मणाम् ।<br>
कुलान्य् आशु विनश्यन्ति<br>
यानि हीनानि मन्त्रतः  ॥ ३.६५ ॥</p>
<p>मन्त्रतस् तु समृद्धानि<br>
कुलान्य् अल्प-धनान्य् अपि ।<br>
कुलसङ्ख्यां च गच्छन्ति<br>
कर्षन्ति च महद् यशः  ॥ ३.६६ ॥</p>
<p>[इतः श्लोकसङ्ख्याभेदो मेधातिथिपाठे।]</p>
<h2 id="गहययजञ">गृह्ययज्ञाः</h2>
<p>वैवाहिके ऽग्नौ कुर्वीत<br>
गृह्यं कर्म यथाविधि ।<br>
पञ्चयज्ञविधानं च<br>
पक्तिं चाऽन्वाहिकीं गृही  ॥ ३.६७ [५७ मेधातिथिपाठे] ॥</p>
<p>पञ्च सूना गृहस्थस्य<br>
चुल्ली पेषण्य् उपस्करः ।<br>
कण्डनी चोदकुम्भश् च<br>
बध्यते यास् तु वाहयन् [मेधातिथिपाठः - वध्यते]  ॥ ३.६८ [५८ मेधातिथिपाठे] ॥</p>
<p>तासां क्रमेण सर्वासां<br>
निष्कृत्यर्थं महर्षिभिः ।<br>
पञ्च कॢप्ता महायज्ञाः<br>
प्रत्यहं गृहमेधिनाम्  ॥ ३.६९ [५९ मेधातिथिपाठे] ॥</p>
<p>अध्यापनं ब्रह्मयज्ञः<br>
पितृयज्ञस् तु तर्पणम् ।<br>
होमो दैवो बलिर् भौतो<br>
नृयज्ञो ऽतिथिपूजनम्  ॥ ३.७० [६० मेधातिथिपाठे] ॥</p>
<p>पञ्चैतान् यो महाअयज्ञान्<br>
न हापयति शक्तितः ।<br>
स गृहे ऽपि वसन् नित्यं<br>
सूनादोषैर् न लिप्यते  ॥ ३.७१ [६१ मेधातिथिपाठे] ॥</p>
<p>देवतातिथि-भृत्यानां<br>
पितॄणाम् आत्मनश् च यः ।<br>
न निर्वपति पञ्चानाम्<br>
उच्छ्वसन् न स जीवति  ॥ ३.७२ [६२ मेधातिथिपाठे] ॥</p>
<p>अहुतं च हुतं चैव<br>
तथा प्रहुतम् एव च ।<br>
ब्राह्म्यं हुतं प्राशितं च<br>
पञ्चयज्ञान् प्रचक्षते  ॥ ३.७३ [६३ मेधातिथिपाठे] ॥</p>
<p>जपो ऽहुतो हुतो होमः<br>
प्रहुतो भौतिको बलिः ।<br>
ब्राह्म्यं हुतं द्विजाग्र्यार्चा<br>
प्राशितं पितृतर्पणम्  ॥ ३.७४ [६४ मेधातिथिपाठे] ॥</p>
<p>स्वाध्याये नित्ययुक्तः स्याद्<br>
दैवे चैवेह कर्मणि ।<br>
दैवकर्मणि युक्तो हि<br>
बिभर्तीदं चराचरम्  ॥ ३.७५ [६५ मेधातिथिपाठे] ॥</p>
<h3 id="तन-गहसथतकरष">तेन गृहस्थोत्कर्षः</h3>
<p>अग्नौ प्रास्ताहुतिः सम्यग्<br>
आदित्यम् उपतिष्ठते ।<br>
आदित्याज् जायते वृष्टिर्<br>
वृष्टेर् अन्नं ततः प्रजाः  ॥ ३.७६ [६६ मेधातिथिपाठे] ॥</p>
<p>यथा वायुं समाश्रित्य<br>
वर्तन्ते सर्वजन्तवः [मेधातिथिपाठः - सर्वे जीवन्ति जन्तवः] ।<br>
तथा गृहस्थम् आश्रित्य<br>
वर्तन्ते सर्व आश्रमाः [मेधातिथिपाठः - वर्तन्त इतराश्रमः]  ॥ ३.७७ [६७ मेधातिथिपाठे] ॥</p>
<p>यस्मात् त्रयो ऽप्य् आश्रमिणो<br>
ज्ञानेनाऽन्नेन चाऽन्वहम् ।<br>
गृहस्थेनैव धार्यन्ते<br>
तस्माज् ज्येष्ठाश्रमो गृही [क्:गृहम्]  ॥ ३.७८ [६८ मेधातिथिपाठे] ॥  +++(5)+++</p>
<p>स सन्धार्यः प्रयत्नेन<br>
स्वर्गम् अक्षयम् इच्छता ।<br>
सुखं चेहेच्छतात्यन्तं<br>
यो ऽधार्यो दुर्बलेन्द्रियैः  ॥ ३.७९ [६९ मेधातिथिपाठे] ॥</p>
<h3 id="यजञवधनन">यज्ञविधानानि</h3>
<p>ऋषयः पितरो देवा<br>
भूतान्य् अतिथयस् तथा ।<br>
आशासते कुटुम्बिभ्यस्<br>
तेभ्यः कार्यं विजानता  ॥ ३.८० [७० मेधातिथिपाठे] ॥</p>
<p>स्वाध्यायेनाऽर्चयेतर्षीन्<br>
होमैर् देवान् यथाविधि ।<br>
पितॄञ् श्राद्धैश् च नॄन् अन्नैर्<br>
भूतानि बलिकर्मणा  ॥ ३.८१ [७१ मेधातिथिपाठे] ॥</p>
<h2 id="शरदधपरकर">श्राद्धप्रकारः</h2>
<p>कुर्याद् अहर्-अहः श्राद्धम्<br>
अन्नाद्येनोदकेन वा [मेधातिथिपाठः - दद्याद् अहर्-अहः] ।<br>
पयो-मूल-फलैर् वापि<br>
पितृभ्यः प्रीतिम् आवहन्  ॥ ३.८२ [७२ मेधातिथिपाठे] ॥</p>
<p>एकम् अप्य् आशयेद् विप्रं<br>
पित्र्-अर्थे पाञ्चयज्ञिके [मेधातिथिपाठः - पित्र्-अर्थं] ।<br>
न चैवाऽत्राशयेत् किं चिद्<br>
वैश्वदेवं प्रति द्विजम्  ॥ ३.८३ [७३ मेधातिथिपाठे] ॥</p>
<h2 id="वशवदववध">वैश्वदेवविधिः</h2>
<p>वैश्वदेवस्य सिद्धस्य<br>
गृह्ये ऽग्नौ विधिपूर्वकम् ।<br>
आभ्यः कुर्याद् देवताभ्यो<br>
ब्राह्मणो होमम् अन्वहम्  ॥ ३.८४ [७४ मेधातिथिपाठे] ॥</p>
<p>अग्नेः सोमस्य चैवादौ<br>
तयोश् चैव समस्तयोः ।<br>
विश्वेभ्यश् चैव देवेभ्यो<br>
धन्वन्तरय एव च  ॥ ३.८५ [७५ मेधातिथिपाठे] ॥</p>
<p>कुह्वै चैवाऽनुमत्यै च<br>
प्रजापतय एव च ।<br>
सह द्यावापृथिव्योश् च<br>
तथा स्विष्टकृते ऽन्ततः  ॥ ३.८६ [७६ मेधातिथिपाठे] ॥</p>
<p>एवं सम्यग् +हविर् हुत्वा<br>
सर्वदिक्षु प्रदक्षिणम् ।<br>
इन्द्र+अन्तक+अप्पतीन्दुभ्यः<br>
सानुगेभ्यो बलिं हरेत्  ॥ ३.८७ [७७ मेधातिथिपाठे] ॥</p>
<p>मरुद्भ्य इति तु द्वारि<br>
क्षिपेद् अप्स्व् अद्भ्य इत्य् अपि ।<br>
वनस्पतिभ्य इत्य् एवं<br>
मुसलोलूखले हरेत्  ॥ ३.८८ [७८ मेधातिथिपाठे] ॥</p>
<p>उच्छीर्षके श्रियै कुर्याद्<br>
भद्रकाल्यै च पादतः ।<br>
ब्रह्म-वास्तोष्पतिभ्यां तु<br>
वास्तुमध्ये बलिं हरेत्  ॥ ३.८९ [७९ मेधातिथिपाठे] ॥</p>
<p>विश्वेभ्यश् चैव देवेभ्यो<br>
बलिम् आकाश उत्क्षिपेत् ।<br>
दिवाचरेभ्यो भूतेभ्यो<br>
नक्तञ्चारिभ्य एव च  ॥ ३.९० [८० मेधातिथिपाठे] ॥</p>
<p>पृष्ठवास्तुनि कुर्वीत<br>
बलिं सर्वात्मभूतये [मेधातिथिपाठः - सर्वान्नभूतये] ।<br>
पितृभ्यो बलिशेषं तु<br>
सर्वं दक्षिणतो हरेत्  ॥ ३.९१ [८१ मेधातिथिपाठे] ॥</p>
<p>शूनां च पतितानां च<br>
श्वपचां पाप-रोगिणाम् ।<br>
वयसानां कृमीणां च<br>
शनकैर् निर्वपेद् भुवि [मेधातिथिपाठः - वयसां च]  ॥ ३.९२ [८२ मेधातिथिपाठे] ॥+++(4)+++</p>
<p>एवं यः सर्वभूतानि<br>
ब्राह्मणो नित्यम् अर्चति ।<br>
स गच्छति परं स्थानं<br>
तेजोमूर्तिः पथा र्जुना  ॥ ३.९३ [८३ मेधातिथिपाठे] ॥</p>
<h2 id="भकष">भिक्षा</h2>
<p>कृत्वैतद् बलिकर्मैवम्<br>
अतिथिं पूर्वम् आशयेत् ।<br>
भिक्षां च भिक्षवे दद्याद्<br>
विधिवद् ब्रह्मचारिणे  ॥ ३.९४ [८४ मेधातिथिपाठे] ॥</p>
<p>यत् पुण्यफलम् आप्नोति<br>
गां दत्त्वा विधिवद् गुरोः ।<br>
तत् पुण्यफलम् आप्नोति<br>
भिक्षां दत्त्वा द्विजो गृही  ॥ ३.९५ [८५ मेधातिथिपाठे] ॥</p>
<p>भिक्षाम् अप्य् उदपात्रं वा<br>
सत्कृत्य विधिपूर्वकम् ।<br>
वेदतत्त्वार्थविदुषे<br>
ब्राह्मणायोपपादयेत्  ॥ ३.९६ [८६ मेधातिथिपाठे] ॥</p>
<p>नश्यन्ति हव्य-कव्यानि<br>
नराणाम् अविजानताम् ।<br>
भस्मीभूतेषु विप्रेषु<br>
मोहाद् दत्तानि दातृभिः [मेधातिथिपाठः - भस्मभूतेषु]  ॥ ३.९७ [८७ मेधातिथिपाठे] ॥</p>
<p>विद्या-तपः-समृद्धेषु<br>
हुतं विप्रमुखाग्निषु ।<br>
निस्तारयति दुर्गाच् च<br>
महतश् चैव किल्बिषात्  ॥ ३.९८ [८८ मेधातिथिपाठे] ॥</p>
<p>सम्प्राप्ताय त्व् अतिथये<br>
प्रदद्याद् आसनोदके ।<br>
अन्नं चैव यथाशक्ति<br>
सत्कृत्य विधिपूर्वकम् [क्:संस्कृत्य]  ॥ ३.९९ [८९ मेधातिथिपाठे] ॥</p>
<p>शिलान् अप्य् उञ्छतो नित्यं<br>
पञ्चाग्नीन् अपि जुह्वतः ।<br>
सर्वं सुकृतम् आदत्ते<br>
ब्राह्मणो ऽनर्चितो वसन्  ॥ ३.१०० [९० मेधातिथिपाठे] ॥</p>
<p>तृणानि भूमिर् उदकं<br>
वाक् चतुर्थी च सूनृता ।<br>
एतान्य् अपि सतां गेहे<br>
नोच्छिद्यन्ते कदा चन  ॥ ३.१०१ [९१ मेधातिथिपाठे] ॥+++(5)+++</p>
<h2 id="आतथयम">आतिथ्यम्</h2>
<p>एकरात्रं तु निवसन्न्<br>
अतिथिर् ब्राह्मणः स्मृतः ।<br>
अनित्यं हि स्थितो यस्मात्<br>
तस्माद् अतिथिर् उच्यते  ॥ ३.१०२ [९२ मेधातिथिपाठे] ॥</p>
<p>नैकग्रामीणम् अतिथिं<br>
विप्रं साङ्गतिकं तथा ।<br>
उपस्थितं गृहे विद्याद्<br>
भार्या यत्राऽग्नयो ऽपि वा  ॥ ३.१०३ [९३ मेधातिथिपाठे] ॥</p>
<p>उपासते ये गृहस्थाः<br>
परपाकम् अबुद्धयः ।<br>
तेन ते प्रेत्य पशुतां<br>
व्रजन्त्य् अन्नादिदायिनः  ॥ ३.१०४ [९४ मेधातिथिपाठे] ॥</p>
<p>अप्रणोद्यो ऽतिथिः सायं<br>
सूर्योढो गृहमेधिना ।<br>
काले प्राप्तस् त्व् अकाले वा<br>
नाऽस्याऽनश्नन् गृहे वसेत्  ॥ ३.१०५ [९५ मेधातिथिपाठे] ॥</p>
<p>न वै स्वयं तद् अश्नीयाद्<br>
अतिथिं यन् न भोजयेत् ।<br>
धन्यं यशस्यम् आयुष्यं<br>
स्वर्ग्यं वातिथिपूजनम्  ॥ ३.१०६ [९६ मेधातिथिपाठे] ॥</p>
<p>आसनावसथौ शय्याम्<br>
अनुव्रज्याम् उपासनाम् ।<br>
उत्तमेषूत्तमं कुर्याद्<br>
+धीने हीनं समे समम्  ॥ ३.१०७ [९७ मेधातिथिपाठे] ॥</p>
<p>वैश्वदेवे तु निर्वृत्ते<br>
यद्य् अन्यो ऽतिथिर् आव्रजेत् ।<br>
तस्याऽप्य् अन्नं यथाशक्ति<br>
प्रदद्यान् न बलिं हरेत्  ॥ ३.१०८ [९८ मेधातिथिपाठे] ॥</p>
<p>न भोजनार्थं स्वे विप्रः<br>
कुल-गोत्रे निवेदयेत् ।<br>
भोजनार्थं हि ते शंसन्<br>
वान्ताशीत्य् उच्यते बुधैः  ॥ ३.१०९ [९९ मेधातिथिपाठे] ॥</p>
<p>न ब्राह्मणस्य त्व् अतिथिर्<br>
गृहे राजन्य उच्यते ।<br>
वैश्य-शूद्रौ सखा चैव<br>
ज्ञातयो गुरुर् एव च  ॥ ३.११० [१०० मेधातिथिपाठे] ॥</p>
<p>यदि त्व् अतिथिधर्मेण<br>
क्षत्रियो गृहम् आव्रजेत् ।<br>
भुक्तवत्सु च विप्रेषु<br>
कामं तम् अपि भोजयेत्  ॥ ३.१११ [१०१ मेधातिथिपाठे] ॥</p>
<p>वैश्य-शूद्राव् अपि प्राप्तौ<br>
कुटुम्बे ऽतिथि-धर्मिणौ ।<br>
भोजयेत् सह भृत्यैस् ताव्<br>
आनृशंस्यं प्रयोजयन्  ॥ ३.११२ [१०२ मेधातिथिपाठे] ॥</p>
<h2 id="भजनकरम">भोजनक्रमः</h2>
<p>इतरान् अपि सख्य्-आदीन्<br>
सम्प्रीत्या गृहम् आगतान् ।<br>
प्रकृत्याऽन्नं यथाशक्ति<br>
भोजयेत् सह भार्यया  ॥ ३.११३ [१०३ मेधातिथिपाठे] ॥</p>
<p>सुवासिनीः कुमारीश् च<br>
रोगिणो गर्भिणीः स्त्रियः ।<br>
अतिथिभ्यो ऽग्र एवैतान्<br>
भोजयेद् अविचारयन् [मेधातिथिपाठः - अतिथिभ्यो ऽन्वग् एवैतान्]  ॥ ३.११४ [१०४ मेधातिथिपाठे] ॥</p>
<p>अदत्त्वा तु य एतेभ्यः<br>
पूर्वं भुङ्क्ते ऽविचक्षणः ।<br>
स भुञ्जानो न जानाति<br>
श्व-गृध्रैर् जग्धिम् आत्मनः  ॥ ३.११५ [१०५ मेधातिथिपाठे] ॥</p>
<p>भुक्तवत्स्व् अथ विप्रेषु<br>
स्वेषु भृत्येषु चैव हि ।<br>
भुञ्जीयातां ततः पश्चाद्<br>
अवशिष्टं तु दम्पती  ॥ ३.११६ [१०६ मेधातिथिपाठे] ॥</p>
<p>देवान् ऋषीन् मनुष्यांश् च<br>
पितॄन् गृह्याश् च देवताः ।<br>
पूजयित्वा ततः पश्चाद्<br>
गृहस्थः शेषभुग् भवेत्  ॥ ३.११७ [१०७ मेधातिथिपाठे] ॥</p>
<p>अघं स केवलं भुङ्क्ते<br>
यः पचत्य् आत्मकारणात् ।<br>
यज्ञशिष्टाशनं ह्य् एतत्<br>
सताम् अन्नं विधीयते  ॥ ३.११८ [१०८ मेधातिथिपाठे] ॥</p>
<h2 id="मधपरक">मधुपर्कः</h2>
<p>राजर्त्विक्-स्नातक-गुरून्<br>
प्रिय-श्वशुर-मातुलान् ।<br>
अर्हयेन् मधुपर्केण<br>
परिसंवत्सरात् पुनः  ॥ ३.११९ [१०९ मेधातिथिपाठे] ॥</p>
<p>राजा च श्रोत्रियश् चैव<br>
यज्ञकर्मण्य् उपस्थितौ [मेधातिथिपाठः - उपस्थिते] ।<br>
मधुपर्केण सम्पूज्यौ<br>
न त्व् अयज्ञ इति स्थितिः  ॥ ३.१२० [११० मेधातिथिपाठे] ॥</p>
<p>सायं त्व् अन्नस्य सिद्धस्य<br>
पत्न्य् अमन्त्रं बलिं हरेत् ।<br>
वैश्वदेवं हि नामैतत्<br>
सायं प्रातर् विधीयते  ॥ ३.१२१ [१११ मेधातिथिपाठे] ॥</p>
<h2 id="मसकशरदधम">मासिकश्राद्धम्</h2>
<p>पितृयज्ञं तु निर्वर्त्य<br>
विप्रश् चन्द्रक्षये ऽग्निमान् [क्:चेन्दुक्षये] ।<br>
पिण्डान्वाहार्यकं श्राद्धं<br>
कुर्यान् मासानुमासिकम्  ॥ ३.१२२ [११२ मेधातिथिपाठे] ॥</p>
<p>पितॄणां मासिकं श्राद्धम्<br>
अन्वाहार्यं विदुर् बुधाः ।<br>
तच् चामिषेणा कर्तव्यं<br>
प्रशस्तेन प्रयत्नतः  ॥ ३.१२३ [११३ मेधातिथिपाठे] ॥</p>
<h3 id="भकतर">भोक्तारः</h3>
<p>तत्र ये भोजनीयाः स्युर्<br>
ये च वर्ज्या द्विजोत्तमाः ।<br>
यावन्तश् चैव यैश् चाऽन्नैस्<br>
तान् प्रवक्ष्याम्य् अशेषतः  ॥ ३.१२४ [११४ मेधातिथिपाठे] ॥</p>
<p>द्वौ दैवे पितृकार्ये त्रीन्<br>
एकैकम् उभयत्र वा [मेधातिथिपाठः - पितृकृत्ये] ।<br>
भोजयेत् सु-समृद्धो ऽपि<br>
न प्रसज्जेत विस्तरे [मेधातिथिपाठः - न प्रवर्तेत]  ॥ ३.१२५ [११५ मेधातिथिपाठे] ॥</p>
<p>सत्क्रियां देश-कालौ च<br>
शौचं ब्राह्मणसम्पदः ।<br>
पञ्चैतान् विस्तरो हन्ति<br>
तस्मान् नेहेत विस्तरम्  ॥ ३.१२६ [११६ मेधातिथिपाठे] ॥</p>
<h3 id="कल">कालः</h3>
<p>प्रथिता प्रेतकृत्यैषा<br>
पित्र्यं नाम विधुक्षये ।<br>
तस्मिन् युक्तस्यैति नित्यं<br>
प्रेतकृत्यैव लौकिकी  ॥ ३.१२७ [११७ मेधातिथिपाठे] ॥</p>
<h3 id="भकतर-1">भोक्तारः</h3>
<p>श्रोत्रियायैव देयानि<br>
हव्य-कव्यानि दातृभिः ।<br>
अर्हत्तमाय विप्राय<br>
तस्मै दत्तं महाफलम्  ॥ ३.१२८ [११८ मेधातिथिपाठे] ॥</p>
<p>एकैकम् अपि विद्वांसं<br>
दैवे पित्र्ये च भोजयेत् [मेधातिथिपाठः - भोजयन्] ।<br>
पुष्कलं फलम् आप्नोति<br>
नाऽमन्त्रज्ञान् बहून् अपि  ॥ ३.१२९ [११९ मेधातिथिपाठे] ॥</p>
<p>दूराद् एव परीक्षेत<br>
ब्राह्मणं वेदपारगम् ।<br>
तीर्थं तद् +धव्य-कव्यानां<br>
प्रदाने सो ऽतिथिः स्मृतः  ॥ ३.१३० [१२० मेधातिथिपाठे] ॥</p>
<p>सहस्रं हि सहस्राणाम्<br>
अनृचां यत्र भुञ्जते ।<br>
एकस् तान् मन्त्रवित् प्रीतः<br>
सर्वान् अर्हति धर्मतः  ॥ ३.१३१ [१२१ मेधातिथिपाठे] ॥</p>
<p>ज्ञानोत्कृष्टाय देयानि<br>
कव्यानि च हवींषि च ।<br>
न हि हस्ताव् असृग्दिग्धौ<br>
रुधिरेणैव शुध्यतः  ॥ ३.१३२ [१२२ मेधातिथिपाठे] ॥</p>
<p>यावतो ग्रसते ग्रासान्<br>
हव्य-कव्येष्व् अमन्त्रवित् ।<br>
तावतो ग्रसते प्रेतो<br>
दीप्तशूल+र्ष्ट्य्+++(=कुन्त)+++-अयोगुडान्  ॥ ३.१३३ [१२३ मेधातिथिपाठे] ॥</p>
<p>ज्ञाननिष्ठा द्विजाः के चित्<br>
तपोनिष्ठास् तथापरे ।<br>
तपः-स्वाध्यायनिष्ठाश् च<br>
कर्मनिष्ठास् तथापरे  ॥ ३.१३४ [१२४ मेधातिथिपाठे] ॥+++(5)+++</p>
<p>ज्ञाननिष्ठेषु कव्यानि<br>
प्रतिष्ठाप्यानि यत्नतः ।<br>
हव्यानि तु यथान्यायं<br>
सर्वेष्व् एव चतुर्ष्व् अपि  ॥ ३.१३५ [१२५ मेधातिथिपाठे] ॥ +++(5)+++</p>
<p>अश्रोत्रियः पिता यस्य<br>
पुत्रः स्याद् वेदपारगः ।<br>
अश्रोत्रियो वा पुत्रः स्यात्<br>
पिता स्याद् वेदपारगः  ॥ ३.१३६ [१२६ मेधातिथिपाठे] ॥</p>
<p>ज्यायांसम् अनयोर् विद्याद्<br>
यस्य स्याच् छ्रोत्रियः पिता ।<br>
मन्त्रसम्पूजनार्थं तु<br>
सत्कारम् इतरो ऽर्हति  ॥ ३.१३७ [१२७ मेधातिथिपाठे] ॥</p>
<p>न श्राद्धे भोजयेन् मित्रं<br>
धनैः कार्यो ऽस्य सङ्ग्रहः ।<br>
नारिं न मित्रं यं विद्यात्<br>
तं श्राद्धे भोजयेद् द्विजम्  ॥ ३.१३८ [१२८ मेधातिथिपाठे] ॥</p>
<p>यस्य मित्र-प्रधानानि<br>
श्राद्धानि च हवींषि च ।<br>
तस्य प्रेत्य फलं नाऽस्ति<br>
श्राद्धेषु च हविःषु च  ॥ ३.१३९ [१२९ मेधातिथिपाठे] ॥+++(4)+++</p>
<p>यः सङ्गतानि+++(→स्नेहं)+++ कुरुते<br>
मोहाच् छ्राद्धेन मानवः ।<br>
स स्वर्गाच् च्यवते लोकाच्<br>
छ्राद्ध-मित्रो द्विजाधमः  ॥ ३.१४० [१३० मेधातिथिपाठे] ॥+++(4)+++</p>
<p>+++(मैत्रिप्रेरितश्राद्धं)+++ सम्भोजानि+++(→प्रीतिभोजानि)+++ साभिहिता<br>
पैशाची दक्षिणा द्विजैः ।<br>
इहैवास्ते तु सा लोके<br>
गौर् अन्धेवैकवेश्मनि  ॥ ३.१४१ [१३१ मेधातिथिपाठे] ॥</p>
<p>यथेरिणे बीजम् उप्त्वा<br>
न वप्ता लभते फलम् ।<br>
तथानृचे हविर् दत्त्वा<br>
न दाता लभते फलम्  ॥ ३.१४२ [१३२ मेधातिथिपाठे] ॥</p>
<p>दातॄन् प्रतिग्रहीतॄंश् च<br>
कुरुते फलभागिनः ।<br>
विदुषे दक्षिणां दत्त्वा<br>
विधिवत् प्रेत्य चेह च  ॥ ३.१४३ [१३३ मेधातिथिपाठे] ॥</p>
<p>कामं श्राद्धे ऽर्चयेन् मित्रं<br>
नाऽभिरूपम् अपि त्व् अरिम् ।<br>
द्विषता हि हविर् भुक्तं<br>
भवति प्रेत्य निष्-फलम्  ॥ ३.१४४ [१३४ मेधातिथिपाठे] ॥</p>
<p>यत्नेन भोजयेच् छ्राद्धे<br>
बह्वृचं वेदपारगम् ।<br>
शाखान्तगम् अथाऽध्वर्युं<br>
छन्दोगं तु समाप्तिकम्  ॥ ३.१४५ [१३५ मेधातिथिपाठे] ॥</p>
<p>एषाम् अन्यतमो यस्य<br>
भुञ्जीत श्राद्धम् अर्चितः ।<br>
पितॄणां तस्य तृप्तिः स्याच्<br>
छाश्वती साप्तपौरुषी  ॥ ३.१४६ [१३६ मेधातिथिपाठे] ॥</p>
<p>एष वै प्रथमः कल्पः<br>
प्रदाने हव्य-कव्ययोः ।<br>
अनुकल्पस् त्व् अयं ज्ञेयः<br>
सदा सद्भिर् अनुष्ठितः  ॥ ३.१४७ [१३७ मेधातिथिपाठे] ॥</p>
<p>मातामहं मातुलं च<br>
स्वस्रीयं श्वशुरं गुरुम् ।<br>
दौहित्रं विट्पतिं बन्धुम्<br>
ऋत्विग् याज्यौ च भोजयेत्  ॥ ३.१४८ [१३८ मेधातिथिपाठे] ॥</p>
<p>न ब्राह्मणं परीक्षेत<br>
दैवे कर्मणि धर्मवित् ।<br>
पित्र्ये कर्मणि तु प्राप्ते<br>
परीक्षेत प्रयत्नतः  ॥ ३.१४९ [१३९ मेधातिथिपाठे] ॥+++(5)+++</p>
<h4 id="अपङकतय">अपाङ्क्त्याः</h4>
<p>ये स्तेन-पतित-क्लीबा<br>
ये च नास्तिकवृत्तयः ।<br>
तान् हव्य-कव्ययोर् विप्रान्<br>
अनर्हान् मनुर् अब्रवीत्  ॥ ३.१५० [१४० मेधातिथिपाठे] ॥</p>
<p>जटिलं चाऽनधीयानं<br>
दुर्बालं कितवं तथा ।<br>
याजयन्ति च ये पूगांस्<br>
तांश् च श्राद्धे न भोजयेत्  ॥ ३.१५१ [१४१ मेधातिथिपाठे] ॥</p>
<p>चिकित्सकान् देवलकान्<br>
मांसविक्रयिणस् तथा [मेधातिथिपाठः - चिकित्सका देवलका मांसविक्रयिणस्<br>
तथा] ।<br>
विपणेन च जीवन्तो<br>
वर्ज्याः स्युर् हव्य-कव्ययोः  ॥ ३.१५२ [१४२ मेधातिथिपाठे] ॥+++(4)+++</p>
<p>प्रेष्यो ग्रामस्य राज्ञश् च<br>
कुनखी श्यावदन्तकः ।<br>
प्रतिरोद्धा गुरोश् चैव<br>
त्यक्ताग्निर् वार्धुषिस् तथा  ॥ ३.१५३ [१४३ मेधातिथिपाठे] ॥</p>
<p>यक्ष्मी च पशुपालश् च<br>
परिवेत्ता+++(=अग्रजम् उपेक्ष्य भार्यां वेत्ति यः)+++ निराकृतिः+++(=महायज्ञविहीनः)+++ ।<br>
ब्रह्मद्विट् परिवित्तिश्+++(=यस्यानुजो गृहस्थः स्वापेक्षया)+++ च<br>
गणाभ्यन्तर एव च  ॥ ३.१५४ [१४४ मेधातिथिपाठे] ॥</p>
<p>कुशीलवो ऽवकीर्णी च<br>
वृषलीपतिर् एव च ।<br>
पौनर्भवश् च काणश् च<br>
यस्य चोपपतिर् गृहे  ॥ ३.१५५ [१४५ मेधातिथिपाठे] ॥</p>
<p>भृतकाध्यापको यश् च<br>
भृतकाध्यापितस् तथा ।<br>
शूद्र-शिष्यो गुरुश् चैव<br>
वाग्दुष्टः कुण्ड+++(=जारज)+++-गोलकौ+++(=व्यभिचारिविध्वासुतः)+++  ॥ ३.१५६ [१४६ मेधातिथिपाठे] ॥</p>
<p>अकारणे परित्यक्ता<br>
माता-पित्रोर् गुरोस् तथा [क्:अकारणपरित्यक्ता] ।<br>
ब्राह्मैर्+++(=मन्त्रैर्)+++ यौनैश्+++(=योनिसम्बन्धैः)+++ च सम्बन्धैः<br>
संयोगं पतितैर् गतः  ॥ ३.१५७ [१४७ मेधातिथिपाठे] ॥</p>
<p>अगारदाही गर+++(ल)+++दः<br>
कुण्डाशी+++(=जारजाशी)+++ सोमविक्रयी ।<br>
समुद्रयायी बन्दी च<br>
तैलिकः +++(न्यायालय)+++कूटकारकः  ॥ ३.१५८ [१४८ मेधातिथिपाठे] ॥</p>
<p>पित्रा विवदमानश् च<br>
कितवो मद्यपस् तथा ।<br>
पापरोग्य् अभिशस्तश् च<br>
दाम्भिको रसविक्रयी  ॥ ३.१५९ [१४९ मेधातिथिपाठे] ॥</p>
<p>धनुः-शराणां कर्ता च<br>
यश् चाऽग्रेदिधिषूपतिः ।<br>
मित्रध्रुग् द्यूत-वृत्तिश् च<br>
पुत्राचार्यस् तथैव च  ॥ ३.१६० [१५० मेधातिथिपाठे] ॥</p>
<p>भ्रामरी गन्डमाली च<br>
श्वित्र्य् अथो पिशुनस् तथा ।<br>
उन्मत्तो ऽन्धश् च वर्ज्याः स्युर्<br>
वेदनिन्दक एव च  ॥ ३.१६१ [१५१ मेधातिथिपाठे] ॥</p>
<p>हस्ति-गो-ऽश्वोष्ट्रदमको<br>
नक्षत्रैर् यश् च जीवति ।<br>
पक्षिणां पोषको यश् च<br>
युद्धाचार्यस् तथैव च  ॥ ३.१६२ [१५२ मेधातिथिपाठे] ॥</p>
<p>+++(कृष्याद्यर्थे)+++ स्रोतसां भेदको यश् च<br>
तेषां चावरणे रतः ।<br>
गृहसंवेशको दूतो<br>
वृक्षारोपक एव च  ॥ ३.१६३ [१५३ मेधातिथिपाठे] ॥</p>
<p>श्वक्रीडी श्येनजीवी च<br>
कन्यादूषक एव च ।<br>
हिंस्रो वृषल-वृत्तिश् च<br>
गणानां चैव याजकः  ॥ ३.१६४ [१५४ मेधातिथिपाठे] ॥</p>
<p>आचार-हीनः क्लीबश् च<br>
नित्यं याचनकस् तथा ।<br>
कृषिजीवी श्लीपदी+++(=पादवल्मीकरोगी)+++ च<br>
सद्भिर् निन्दित एव च  ॥ ३.१६५ [१५५ मेधातिथिपाठे] ॥</p>
<p>औरभ्रिको+++(=मेषपालः)+++ माहिषिकः<br>
पर+++(पति)+++पूर्वा-पतिस् तथा ।<br>
प्रेतनिर्यापकश् चैव<br>
वर्जनीयाः प्रयत्नतः  ॥ ३.१६६ [१५६ मेधातिथिपाठे] ॥</p>
<p>एतान् विगर्हिताचारान्<br>
अपाङ्क्तेयान् द्विजाधमान् ।<br>
द्विजातिप्रवरो विद्वान्<br>
उभयत्र विवर्जयेत्  ॥ ३.१६७ [१५७ मेधातिथिपाठे] ॥</p>
<p>ब्राह्मणो त्व् अनधीयानस्<br>
तृणाग्निर् इव शाम्यति [मेधातिथिपाठः - ब्राह्मणस् ह्य् अनधीयानस्] ।<br>
तस्मै हव्यं न दातव्यं<br>
न हि भस्मनि हूयते  ॥ ३.१६८ [१५८ मेधातिथिपाठे] ॥+++(5)+++</p>
<p>अपाङ्क्तदाने यो दातुर्<br>
भवत्य् ऊर्ध्वं फलोदयः [मेधातिथिपाठः - अपङ्क्त्यदाने] ।<br>
दैवे हविषि पित्र्ये वा<br>
तं प्रवक्ष्याम्य् अशेषतः [मेधातिथिपाठः - दैवे कर्मणि]  ॥ ३.१६९ [१५९ मेधातिथिपाठे] ॥</p>
<p>अव्रतैर् यद् द्विजैर् भुक्तं<br>
परिवेत्र्-आदिभिस् तथा ।<br>
अपाङ्क्तेयैर् यद् अन्यैश् च<br>
तद् वै रक्षांसि भुञ्जते  ॥ ३.१७० [१६० मेधातिथिपाठे] ॥</p>
<p>दाराग्निहोत्रसंयोगं<br>
कुरुते यो ऽग्रजे स्थिते ।<br>
परिवेत्ता स विज्ञेयः<br>
परिवित्तिस् तु पूर्वजः  ॥ ३.१७१ [१६१ मेधातिथिपाठे] ॥</p>
<p>परिवित्तिः परिवेत्ता<br>
यया च परिविद्यते ।<br>
सर्वे ते नरकं यान्ति<br>
दातृयाजक-पञ्चमाः  ॥ ३.१७२ [१६२ मेधातिथिपाठे] ॥</p>
<p>भ्रातुर् मृतस्य भार्यायां<br>
यो ऽनुरज्येत कामतः ।<br>
धर्मेणाऽपि नियुक्तायां<br>
स ज्ञेयो दिधिषूपतिः  ॥ ३.१७३ [१६३ मेधातिथिपाठे] ॥</p>
<p>परदारेषु जायेते<br>
द्वौ सुतौ कुण्ड-गोलकौ ।<br>
पत्यौ जीवति कुण्डः स्यान्<br>
मृते भर्तरि गोलकः  ॥ ३.१७४ [१६४ मेधातिथिपाठे] ॥</p>
<p>तौ तु जातौ परक्षेत्रे<br>
प्राणिनौ प्रेत्य चेह च [मेधातिथिपाठः - ते तु जाताः परक्षेत्रे प्राणिनः] ।<br>
दत्तानि हव्य-कव्यानि<br>
नाशयन्ति प्रदायिनाम्  ॥ ३.१७५ [१६५ मेधातिथिपाठे] ॥</p>
<p>अपाङ्क्त्यो यावतः पङ्क्त्यान्<br>
भुञ्जानान् अनुपश्यति [मेधातिथिपाठः - अ-पङ्क्त्यो यावतः] ।<br>
तावतां न फलं तत्र<br>
दाता प्राप्नोति बालिशः  ॥ ३.१७६ [१६६ मेधातिथिपाठे] ॥</p>
<p>वीक्ष्याऽन्धो नवतेः काणः<br>
षष्टेः श्वित्री शतस्य तु [मेधातिथिपाठः - शतस्य च] ।<br>
पापरोगी सहस्रस्य<br>
दातुर् नाशयते फलम्  ॥ ३.१७७ [१६७ मेधातिथिपाठे] ॥</p>
<p>यावतः संस्पृशेद् अङ्गैर्<br>
ब्राह्मणाञ् शूद्रयाजकः ।<br>
तावतां न भवेद् दातुः<br>
फलं दानस्य पौर्तिकम्  ॥ ३.१६८ [१६८ मेधातिथिपाठे] ॥</p>
<p>वेदविच् चाऽपि विप्रो ऽस्य<br>
लोभात् कृत्वा प्रतिग्रहम् ।<br>
विनाशं व्रजति क्षिप्रम्<br>
आमपात्रम् इवाऽम्भसि  ॥ ३.१७९ [१६९ मेधातिथिपाठे] ॥</p>
<p>सोमविक्रयिणे विष्ठा<br>
भिषजे पूय-शोणितम् ।<br>
नष्टं देवलके दत्तम्<br>
अप्रतिष्ठं तु वार्धुषौ  ॥ ३.१८० [१७० मेधातिथिपाठे] ॥</p>
<p>यत् तु वाणिजके दत्तं<br>
नेह नाऽमुत्र तद् भवेत् ।<br>
भस्मनीव हुतं द्रव्यं<br>
तथा पौनर्भवे द्विजे  ॥ ३.१८१ [१७१ मेधातिथिपाठे] ॥</p>
<p>इतरेषु त्व् अपाङ्क्त्येषु<br>
यथोद्दिष्टेष्व् असाधुषु ।<br>
मेदो-ऽसृङ्-मांस-मज्जास्थि<br>
वदन्त्य् अन्नं मनीषिणः +++(न पितृतर्पकम्)+++ ॥ ३.१८२ [१७२ मेधातिथिपाठे] ॥</p>
<h4 id="पङकतपवन">पङ्क्तिपावनाः</h4>
<p>अपाङ्क्त्योपहता पङ्क्तिः<br>
पाव्यते यैर् द्विजोत्तमैः [म्:अ-पङ्क्त्योपहता पङ्क्तिः] ।<br>
तान् निबोधत कार्त्स्न्येन<br>
द्विजाग्र्यान् पङ्क्तिपावनान्  ॥ ३.१८३ [१७३ मेधातिथिपाठे] ॥</p>
<p>अग्र्याः सर्वेषु वेदेषु<br>
सर्वप्रवचनेषु च ।<br>
श्रोत्रियान्वयजाश् चैव<br>
विज्ञेयाः पङ्क्तिपावनाः  ॥ ३.१८४ [१७४ मेधातिथिपाठे] ॥</p>
<p>त्रिणाचिकेतः पञ्चाग्निस्<br>
त्रिसुपर्णः षडङ्गवित् ।<br>
ब्रह्मदेयात्म+++(=ब्राह्मविवाहित)+++-सन्तानो<br>
ज्येष्ठसामग एव च [मेधातिथिपाठः - ब्रह्मदेयानुसन्तानो]  ॥ ३.१८५ [१७५ मेधातिथिपाठे] ॥<br>
+++(‘Triṇāciketa’ is the name of a portion of the Yajurveda, beginning with the words ‘pītodakā jagdhatṛṇā; and the man is called ‘triṇāciketa’ by the circumstance of his having learnt that portion. Others, however, explain that there are certain observances prescribed for those who are learning the Tṛṇāciketa Mantras; and the person who has kept these observances is called ‘Triṇāciketa.’ Here also the term is applied to the man only figuratively.)+++<br>
+++(‘Five fires,’ ‘Pañcāgnividyā,’ is the name of a certain teaching occurring in the Chāndogya Upaniṣad (5.10.9), the reward whereof has been described in the words ‘stenohiraṇyasya, etc.’)+++<br>
+++( ‘Trisuparṇa’ is the name of a mantra occurring in the Taittirīya Veda, and also in the Ṛgveda, beginning with the words ‘ye brāhmaṇās trisuparṇam paṭhanti; etc.’)+++</p>
<p>वेदार्थ-वित् प्रवक्ता च<br>
ब्रह्मचारी सहस्रदः ।<br>
शतायुश् चैव विज्ञेया<br>
ब्राह्मणाः पङ्क्तिपावनाः  ॥ ३.१८६ [१७६ मेधातिथिपाठे] ॥+++(5)+++</p>
<h3 id="नमनतरणम">निमन्त्रणम्</h3>
<p>पूर्वेद्युर् अपरेद्युर् वा<br>
श्राद्धकर्मण्य् उपस्थिते ।<br>
निमन्त्रयेत त्र्य्-अवरान्<br>
सम्यग् विप्रान् यथोदितान् [मेधातिथिपाठः - निमन्त्रयीत]  ॥ ३.१८७ [१७७ मेधातिथिपाठे] ॥</p>
<p>निमन्त्रितो द्विजः पित्र्ये<br>
नियतात्मा भवेत् सदा ।<br>
न च छन्दांस्य् अधीयीत<br>
यस्य श्राद्धं च तद् भवेत्  ॥ ३.१८८ [१७८ मेधातिथिपाठे] ॥</p>
<p>निमन्त्रितान् हि पितर<br>
उपतिष्ठन्ति तान् द्विजान् ।<br>
वायुवच् चाऽनुगच्छन्ति<br>
तथासीनान् उपासते  ॥ ३.१८९ [१७९ मेधातिथिपाठे] ॥</p>
<p>केतितस् तु यथान्यायं<br>
हव्ये कव्ये द्विजोत्तमः ।<br>
कथं चिद् अप्य् अतिक्रामन्<br>
पापः सूकरतां व्रजेत्  ॥ ३.१९० [१८० मेधातिथिपाठे] ॥</p>
<p>आमन्त्रितस् तु यः श्राद्धे<br>
वृशल्या सह मोदते ।<br>
दातुर् यद् दुष्कृतं किं चित्<br>
तत् सर्वं प्रतिपद्यते  ॥ ३.१९१ [१८१ मेधातिथिपाठे] ॥</p>
<p>अक्रोधनाः शौच-पराः<br>
सततं ब्रह्मचारिणः ।<br>
न्यस्त-शस्त्रा महा-भागाः<br>
पितरः पूर्वदेवताः  ॥ ३.१९२ [१८२ मेधातिथिपाठे] ॥</p>
<h3 id="पतनरवचनम">पितृनिर्वचनम्</h3>
<p>यस्माद् उत्पत्तिर् एतेषां<br>
सर्वेषाम् अप्य् अशेषतः ।<br>
ये च यैर् उपचर्याः स्युर्<br>
नियमैस् तान् निबोधत  ॥ ३.१९३ [१८३ मेधातिथिपाठे] ॥</p>
<p>मनोर् हैरण्यगर्भस्य<br>
ये मरीच्य्-आदयः सुताः ।<br>
तेषाम् ऋषीणां सर्वेषां<br>
पुत्राः पितृगणाः स्मृताः  ॥ ३.१९४ [१८४ मेधातिथिपाठे] ॥</p>
<p>विराट्-सुताः सोमसदः<br>
साध्यानां पितरः स्मृताः ।<br>
अग्निष्वात्ताश् च देवानां<br>
मारीचा लोकविश्रुताः  ॥ ३.१९५ [१८५ मेधातिथिपाठे] ॥<br>
+++(देवेष्व् अकारणं पुतृयाजकेषु किं मानुषकर्तव्ये शङ्का स्याद् इति भावः।)+++</p>
<p>दैत्य-दानव-यक्षाणां<br>
गन्धर्वोरग-रक्षसाम् ।<br>
सुपर्ण-किन्नराणां च<br>
स्मृता बर्हिषदो ऽत्रिजाः  ॥ ३.१९६ [१८६ मेधातिथिपाठे] ॥</p>
<p>सोमपा नाम विप्राणां<br>
क्षत्रियाणां हविर्भुजः ।<br>
वैश्यानाम् आज्यपा नाम<br>
शूद्राणां तु सुकालिनः  ॥ ३.१९७ [१८७ मेधातिथिपाठे] ॥</p>
<p>सोमपास् तु कवेः पुत्रा<br>
हविष्मन्तो ऽङ्गिरःसुताः ।<br>
पुलस्त्यस्याज्यपाः पुत्रा<br>
वसिष्ठस्य सुकालिनः  ॥ ३.१९८ [१८८ मेधातिथिपाठे] ॥</p>
<p>अग्निदग्धानग्निदग्धान्<br>
काव्यान् बर्हिषदस् तथा [मेधातिथिपाठः -  अनग्निदग्धानग्निदग्धान्] ।<br>
अग्निष्वात्तांश् च सौम्यांश् च<br>
विप्राणाम् एव निर्दिशेत्  ॥ ३.१९९ [१८९ मेधातिथिपाठे] ॥</p>
<p>य एते तु गणा मुख्याः<br>
पितॄणां परिकीर्तिताः ।<br>
तेषाम् अपीह विज्ञेयं<br>
पुत्र-पौत्रम् अनन्तकम्  ॥ ३.२०० [१९० मेधातिथिपाठे] ॥</p>
<p>ऋषिभ्यः पितरो जाताः<br>
पितृभ्यो देव-मानवाः ।<br>
देवेभ्यस् तु जगत् सर्वं<br>
चरं स्थाण्व् अनुपूर्वशः  ॥ ३.२०१ [१९१ मेधातिथिपाठे] ॥+++(5)+++</p>
<h3 id="पतरण">पात्राणि</h3>
<p>राजतैर् भाजनैर् एषाम्<br>
अथो वा रजतान्वितैः ।<br>
वार्य् अपि श्रद्धया दत्तम्<br>
अक्षयायोपकल्पते  ॥ ३.२०२ [१९२ मेधातिथिपाठे] ॥</p>
<h3 id="करम">क्रमः</h3>
<p>दैवकार्याद् द्विजातीनां<br>
पितृकार्यं विशिष्यते ।<br>
दैवं हि पितृकार्यस्य<br>
पूर्वम् आप्यायनं स्मृतम्  ॥ ३.२०३ [१९३ मेधातिथिपाठे] ॥+++(4)+++</p>
<p>तेषाम् आरक्षभूतं तु<br>
पूर्वं दैवं नियोजयेत् ।<br>
रक्षांसि विप्रलुम्पन्ति<br>
श्राद्धम् आरक्षवर्जितम्  ॥ ३.२०४ [१९४ मेधातिथिपाठे] ॥</p>
<p>दैवाद्यन्तं तद् ईहेत<br>
पित्र्-आद्यन्तं न तद् भवेत् ।<br>
पित्र्-आद्यन्तं त्व् ईहमानः<br>
क्षिप्रं नश्यति सान्वयः  ॥ ३.२०५ [१९५ मेधातिथिपाठे] ॥</p>
<h3 id="सथनम">स्थानम्</h3>
<p>शुचिं देशं विविक्तं च<br>
गोमयेनोपलेपयेत् ।<br>
दक्षिणा-प्रवणं चैव<br>
प्रयत्नेनोपपादयेत्  ॥ ३.२०६ [१९६ मेधातिथिपाठे] ॥</p>
<p>अवकाशेषु चोक्षेषु<br>
जलतीरेषु चैव हि ।<br>
विविक्तेषु च तुष्यन्ति<br>
दत्तेन पितरः सदा  ॥ ३.२०७ [१९७ मेधातिथिपाठे] ॥</p>
<p>आसनेषूपकॢप्तेषु<br>
बर्हिष्मत्सु पृथक्-पृथक् ।<br>
उपस्पृष्टोदकान् सम्यग्<br>
विप्रांस् तान् उपवेशयेत्  ॥ ३.२०८ [१९८ मेधातिथिपाठे] ॥</p>
<p>उपवेश्य तु तान् विप्रान्<br>
आसनेष्व् अजुगुप्सितान् ।<br>
गन्ध-माल्यैः सुरभिभिर्<br>
अर्चयेद् दैवपूर्वकम्  ॥ ३.२०९ [१९९ मेधातिथिपाठे] ॥</p>
<h3 id="वध">विधिः</h3>
<p>तेषाम् उदकम् आनीय<br>
स-पवित्रांस् तिलान् अपि ।<br>
अग्नौ कुर्याद् अनुज्ञातो<br>
ब्राह्मणो ब्राह्मणैः सह  ॥ ३.२१० [२०० मेधातिथिपाठे] ॥</p>
<p>अग्नेः सोम-यमाभ्यां च<br>
कृत्वाप्यायनम् आदितः ।<br>
हविर्दानेन विधिवत्<br>
पश्चात् सन्तर्पयेत् पितॄन्  ॥ ३.२११ [२०१ मेधातिथिपाठे] ॥</p>
<p>अग्न्य्-अभावे तु विप्रस्य<br>
पाणाव् एवोपपादयेत् ।<br>
यो ह्य् अग्निः स द्विजो विप्रैर्<br>
मन्त्रदर्शिभिर् उच्यते  ॥ ३.२१२ [२०२ मेधातिथिपाठे] ॥</p>
<p>अक्रोधनान् सु-प्रसादान्<br>
वदन्त्य् एतान् पुरातनान् ।<br>
लोकस्याप्यायने युक्तान्<br>
श्राद्ध-देवान् द्विजोत्तमान् [मेधातिथिपाठः - श्राद्धे देवान् द्विजोत्तमान्]  ॥ ३.२१३ [२०३ मेधातिथिपाठे] ॥</p>
<p>अपसव्यम् अग्नौ कृत्वा<br>
सर्वम् आवृत्य विक्रमम् [मेधातिथिपाठः - आवृत्-परिक्रमम्] ।<br>
अपसव्येन हस्तेन<br>
निर्वपेद् उदकं भुवि  ॥ ३.२१४ [२०४ मेधातिथिपाठे] ॥</p>
<p>त्रींस् तु तस्माद् +धविःशेषात्<br>
पिण्डान् कृत्वा समाहितः ।<br>
औदकेनैव विधिना<br>
निर्वपेद् दक्षिणा-मुखः  ॥ ३.२१५ [२०५ मेधातिथिपाठे] ॥</p>
<p>न्युप्य पिण्डांस् ततस् तांस् तु<br>
प्रयतो विधिपूर्वकम् ।<br>
तेषु दर्भेषु तं हस्तं<br>
निर्मृज्याल् लेपभागिनाम्  ॥ ३.२१६ [२०६ मेधातिथिपाठे] ॥</p>
<p>आचम्योदक्परावृत्य<br>
त्रिर् आयम्य शनैर् असून् ।<br>
षड् ऋतूंश् च नमस्कुर्यात्<br>
पितॄन् एव च मन्त्रवत्  ॥ ३.२१७ [२०७ मेधातिथिपाठे] ॥</p>
<p>उदकं निनयेच् छेषं<br>
शनैः पिण्डान्तिके पुनः ।<br>
अवजिघ्रेच् च तान् पिण्डान्<br>
यथान्युप्तान् समाहितः  ॥ ३.२१८ [२०८ मेधातिथिपाठे] ॥</p>
<p>पिण्डेभ्यस् त्व् अल्पिकां मात्रां<br>
समादायाऽनुपूर्वशः [मेधातिथिपाठः - पिण्डेभ्यः स्वल्पिकां] ।<br>
तान् एव विप्रान् आसीनान्<br>
विधिवत् पूर्वम् आशयेत्  ॥ ३.२१९ [२०९ मेधातिथिपाठे] ॥</p>
<p>ध्रियमाणे तु पितरि<br>
पूर्वेषाम् एव निर्वपेत् ।<br>
विप्रवद् वापि तं श्राद्धे<br>
स्वकं पितरम् आशयेत् [मेधातिथिपाठः - श्राद्धं]  ॥ ३.२२० [२१० मेधातिथिपाठे] ॥</p>
<p>पिता यस्य निवृत्तः स्याज्<br>
जीवेच् चाऽपि पितामहः [मेधातिथिपाठः - पिता यस्य तु वृत्तः स्याज्] ।<br>
पितुः स नाम सङ्कीर्त्य<br>
कीर्तयेत् प्रपितामहम्  ॥ ३.२२१ [२११ मेधातिथिपाठे] ॥</p>
<p>पितामहो वा तच्-छ्राद्धं<br>
भुञ्जीतेत्य् अब्रवीन् मनुः ।<br>
कामं वा समनुज्ञातः<br>
स्वयम् एव समाचरेत्  ॥ ३.२२२ [२१२ मेधातिथिपाठे] ॥</p>
<p>तेषां दत्त्वा तु हस्तेषु<br>
स-पवित्रं तिलोदकम् ।<br>
तत्पिण्डाग्रं प्रयच्छेत<br>
स्वधैषाम् अस्त्व् इति ब्रुवन् [मेधातिथिपाठः - प्रयच्छेत् तु]  ॥ ३.२२३ [२१३ मेधातिथिपाठे] ॥</p>
<p>पाणिभ्यां तूपसङ्गृह्य<br>
स्वयम् अन्नस्य वर्धितम् [मेधातिथिपाठः - वर्द्धितम्] ।<br>
विप्रान्तिके पितॄन् ध्यायन्<br>
शनकैर् उपनिक्षिपेत्  ॥ ३.२२४ [२१४ मेधातिथिपाठे] ॥</p>
<p>उभयोर् हस्तयोर् मुक्तं<br>
यद् अन्नम् उपनीयते ।<br>
तद् विप्रलुम्पन्त्य् असुराः<br>
सहसा दुष्ट-चेतसः  ॥ ३.२२५ [२१५ मेधातिथिपाठे] ॥</p>
<h3 id="परवषणम">परिवेषणम्</h3>
<p>गुणांश् च सूप-शाकाद्यान्<br>
पयो दधि घृतं मधु ।<br>
विन्यसेत् प्रयतः पूर्वं<br>
भूमाव् एव समाहितः  ॥ ३.२२६ [२१६ मेधातिथिपाठे] ॥</p>
<p>भक्ष्यं भोज्यं च विविधं<br>
मूलानि च फलानि च ।<br>
हृद्यानि चैव मांसानि<br>
पानानि सुरभीणि च  ॥ ३.२२७ [२१७ मेधातिथिपाठे] ॥</p>
<p>उपनीय तु तत् सर्वं<br>
शनकैः सुसमाहितः ।<br>
परिवेषयेत प्रयतो<br>
गुणान् सर्वान् प्रचोदयन्  ॥ ३.२२८ [२१८ मेधातिथिपाठे] ॥</p>
<p>नाऽस्रम् आपातयेज् जातु<br>
न कुप्येन् नाऽनृतं वदेत् ।<br>
न पादेन स्पृशेद् अन्नं<br>
न चैतद् अवधूनयेत्  ॥ ३.२२९ [२१९ मेधातिथिपाठे] ॥</p>
<p>अस्रं गमयति प्रेतान्<br>
कोपो ऽरीन् अनृतं शुनः ।<br>
पादस्पर्शस् तु रक्षांसि<br>
दुष्कृतीन् अवधूननम्  ॥ ३.२३० [२२० मेधातिथिपाठे] ॥</p>
<p>यद् यद् रोचेत विप्रेभ्यस्<br>
तत् तद् दद्याद् अमत्सरः ।<br>
ब्रह्मोद्याश् च कथाः कुर्यात्<br>
पितॄणाम् एतद् ईप्सितम्  ॥ ३.२३१ [२२१ मेधातिथिपाठे] ॥</p>
<h3 id="शरवणम">श्रावणम्</h3>
<p>स्वाध्यायं श्रावयेत् पित्र्ये<br>
धर्मशास्त्राणि चैव हि ।<br>
आख्यानानीतिहासांश् च<br>
पुराणानि खिलानि च  ॥ ३.२३२ [२२२ मेधातिथिपाठे] ॥</p>
<h3 id="सखन-भजनम">सुखेन भोजनम्</h3>
<p>हर्षयेद् ब्राह्मणांस् तुष्टो<br>
भोजयेच् च शनैः-शनैः ।<br>
अन्नाद्येनाऽसकृच् चैतान्<br>
गुणैश् च परिचोदयेत्  ॥ ३.२३३ [२२३ मेधातिथिपाठे] ॥</p>
<p>व्रतस्थम् अपि दौहित्रं<br>
श्राद्धे यत्नेन भोजयेत् ।<br>
कुतपं चासनं दद्यात्<br>
तिलैश् च विकिरेन् महीम्  ॥ ३.२३४ [२२४ मेधातिथिपाठे] ॥</p>
<p>त्रीणि श्राद्धे पवित्राणि<br>
दौहित्रः कुतपस् तिलाः ।<br>
त्रीणि चाऽत्र प्रशंसन्ति<br>
शौचम् अक्रोधम् अत्वराम्  ॥ ३.२३५ [२२५ मेधातिथिपाठे] ॥</p>
<p>अत्युष्णं सर्वम् अन्नं स्याद्<br>
भुञ्जीरंस् ते च वाग्यताः ।<br>
न च द्विजातयो ब्रूयुर्<br>
दात्रा पृष्टा हविर्गुणान्  ॥ ३.२३६ [२२६ मेधातिथिपाठे] ॥</p>
<p>यावद् उष्मा भवत्य् अन्नं<br>
यावद् अश्नन्ति वाग्यताः ।<br>
पितरस् तावद् अश्नन्ति<br>
यावन् नोक्ता हविर्गुणाः  ॥ ३.२३७ [२२७ मेधातिथिपाठे] ॥</p>
<p>यद् वेष्टित-शिरा भुङ्क्ते<br>
यद् भुङ्क्ते दक्षिणा-मुखः ।<br>
सोपानत्कश् च यद् भुङ्क्ते<br>
तद् वै रक्षांसि भुञ्जते  ॥ ३.२३८ [२२८ मेधातिथिपाठे] ॥</p>
<p>चाण्डालश् च वराहश् च<br>
कुक्कुटः श्वा तथैव च ।<br>
रजस्वला च षण्ढश् च<br>
नेक्षेरन्न् अश्नतो द्विजान्  ॥ ३.२३९ [२२९ मेधातिथिपाठे] ॥</p>
<p>होमे प्रदाने भोज्ये च<br>
यद् एभिर् अभिवीक्ष्यते ।<br>
दैवे हविषि पित्र्ये वा<br>
तद् गच्छत्य् अयथातथम्  ॥ ३.२४० [२३० मेधातिथिपाठे] ॥</p>
<p>घ्राणेन सूकरो हन्ति<br>
पक्षवातेन कुक्कुटः [मेधातिथिपाठः - शूकरो] ।<br>
श्वा तु दृष्टिनिपातेन<br>
स्पर्शेणाऽवरवर्णजः  ॥ ३.२४१ [२३१ मेधातिथिपाठे] ॥</p>
<p>खञ्जो वा यदि वा काणो<br>
दातुः प्रेष्यो ऽपि वा भवेत् ।<br>
हीनातिरिक्त-गात्रो वा<br>
तम् अप्य् अपनयेत् पुनः  ॥ ३.२४२ [२३२ मेधातिथिपाठे] ॥</p>
<p>ब्राह्मणं भिक्षुकं वापि<br>
भोजनार्थम् उपस्थितम् ।<br>
ब्राह्मणैर् अभ्यनुज्ञातः<br>
शक्तितः प्रतिपूजयेत्  ॥ ३.२४३ [२३३ मेधातिथिपाठे] ॥</p>
<p>सार्ववर्णिकम्+++(→विविधम्)+++ अन्नाद्यं<br>
सन्नीयाप्लाव्य वारिणा ।<br>
समुत्सृजेद् भुक्तवताम्<br>
अग्रतो विकिरन् भुवि  ॥ ३.२४४ [२३४ मेधातिथिपाठे] ॥</p>
<p>असंस्कृत-प्रमीतानां+++(=मृतानां)+++<br>
त्यागिनां कुलयोषिताम् ।<br>
उच्छिष्टं भागधेयं स्याद्<br>
दर्भेषु विकिरश् च यः  ॥ ३.२४५ [२३५ मेधातिथिपाठे] ॥</p>
<p>उच्छेषणां भूमिगतम्<br>
अजिह्मस्याऽशठस्य च ।<br>
दासवर्गस्य तत् पित्र्ये<br>
भागधेयं प्रचक्षते  ॥ ३.२४६ [२३६ मेधातिथिपाठे] ॥</p>
<p>आ-सपिण्डक्रियाकर्म<br>
द्विजातेः संस्थितस्य तु ।<br>
अदैवं भोजयेच् छ्राद्धं<br>
पिण्डम् एकं च निर्वपेत्  ॥ ३.२४७ [२३७ मेधातिथिपाठे] ॥</p>
<p>सहपिण्डक्रियायां तु<br>
कृतायाम् अस्य धर्मतः ।<br>
अनयैवावृता कार्यं<br>
पिण्डनिर्वपनं सुतैः  ॥ ३.२४८ [२३८ मेधातिथिपाठे] ॥</p>
<h3 id="शरदधभग-वध">श्राद्धभुग्-विधिः</h3>
<p>श्राद्धं भुक्त्वा य उच्छिष्टं<br>
वृषलाय प्रयच्छति ।<br>
स मूढो नरकं याति<br>
कालसूत्रम् अवाक्शिराः  ॥ ३.२४९ [२३९ मेधातिथिपाठे] ॥</p>
<p>श्राद्धभुग् वृषलीतल्पं<br>
तद् अहर् यो ऽधिगच्छति ।<br>
तस्याः पुरीषे तं मासं<br>
पितरस् तस्य शेरते  ॥ ३.२५० [२४० मेधातिथिपाठे] ॥</p>
<p>पृष्ट्वा स्वदितम् इत्य् एवं<br>
तृप्तान् आचामयेत् ततः ।<br>
आचान्तांश् चाऽनुजानीयाद्<br>
अभितो रम्यताम् इति  ॥ ३.२५१ [२४१ मेधातिथिपाठे] ॥</p>
<p>स्वधास्त्व् इत्य् एव तं ब्रूयुर्<br>
ब्राह्मणास् तदनन्तरम् ।<br>
स्वधाकारः परा ह्य् आषीः<br>
सर्वेषु पितृकर्मसु  ॥ ३.२५२ [२४२ मेधातिथिपाठे] ॥</p>
<p>ततो भुक्तवतां तेषाम्<br>
अन्नशेषं निवेदयेत् ।<br>
यथा ब्रूयुस् तथा कुर्याद्<br>
अनुज्ञातस् ततो द्विजैः  ॥ ३.२५३ [२४३ मेधातिथिपाठे] ॥</p>
<p>पित्र्ये स्वदितम् इत्य् एव<br>
वाच्यं गोष्ठे तु सुशृतम् ।<br>
सम्पन्नम् इत्य् अभ्युदये<br>
दैवे रुचितम् इत्य् अपि [मेधातिथिपाठः - सम्पन्नम्]  ॥ ३.२५४ [२४४ मेधातिथिपाठे] ॥+++(4)+++</p>
<h3 id="सर">सारः</h3>
<p>अपराह्णस् तथा दर्भा<br>
वास्तुसम्पादनं तिलाः [मेधातिथिपाठः - सम्पादनं] ।<br>
+++(अन्न)+++सृष्टिर् +++(भोजनान्ते)+++ मृष्टिर् द्विजाश् चाऽग्र्याः<br>
श्राद्धकर्मसु सम्पदः  ॥ ३.२५५ [२४५ मेधातिथिपाठे] ॥</p>
<p>दर्भाः पवित्रं पूर्वाह्णो<br>
हविष्याणि च सर्वशः ।<br>
पवित्रं यच् च पूर्वोक्तं<br>
विज्ञेया हव्यसम्पदः  ॥ ३.२५६ [२४६ मेधातिथिपाठे] ॥</p>
<p>मुन्य्-अन्नानि पयः सोमो<br>
मांसं यच् चाऽनुपस्कृतम्+++(=अनिषिद्धम्)+++ ।<br>
अक्षार-लवणं चैव<br>
प्रकृत्या हविर् उच्यते  ॥ ३.२५७ [२४७ मेधातिथिपाठे] ॥</p>
<h3 id="वरयचनम">वरयाचनम्</h3>
<p>विसृज्य ब्राह्मणांस् तांस् तु<br>
नियतो वाग्यतः शुचिः [मेधातिथिपाठः - विसर्ज्य ब्राह्मनांस् तांस् तु प्रयतो विधिपूर्वकम्] ।<br>
दक्षिणां दिशम् आकाङ्क्षन्<br>
याचेतेमान् वरान् पितॄन्  ॥ ३.२५८ [२४८ मेधातिथिपाठे] ॥</p>
<p>दातारो नो ऽभिवर्धन्तां<br>
वेदाः सन्ततिर् एव च ।<br>
श्रद्धा च नो मा व्यगमद्<br>
बहुदेयं च नो ऽस्त्व् इति  ॥ ३.२५९ [२४९ मेधातिथिपाठे] ॥+++(5)+++</p>
<h3 id="पणडनषकसनम">पिण्डनिष्कासनम्</h3>
<p>एवं निर्वपणं कृत्वा<br>
पिण्डांस् तांस् तदनन्तरम् ।<br>
गां विप्रम् अजम् अग्निं वा<br>
प्राशयेद् अप्सु वा क्षिपेत्  ॥ ३.२६० [२५० मेधातिथिपाठे] ॥+++(4)+++</p>
<p>पिण्डनिर्वपणं के चित्<br>
परस्ताद् एव कुर्वते ।<br>
वयोभिः खादयन्त्य् अन्ये<br>
प्रक्षिपन्त्य् अनले ऽप्सु वा  ॥ ३.२६१ [२५१ मेधातिथिपाठे] ॥</p>
<p>पति-व्रता धर्मपत्नी<br>
पितृपूजन-तत्परा ।<br>
मध्यमं तु ततः पिण्डम्<br>
अद्यात् सम्यक् सुतार्थिनी  ॥ ३.२६२ [२५२ मेधातिथिपाठे] ॥</p>
<p>आयुष्मन्तं सुतं सूते<br>
यशो-मेधासमन्वितम् ।<br>
धनवन्तं प्रजावन्तं<br>
सात्त्विकं धार्मिकं तथा  ॥ ३.२६३ [२५३ मेधातिथिपाठे] ॥</p>
<h3 id="बनधभजनम-वशवदवम">बन्धुभोजनम्, वैश्वदेवम्</h3>
<p>प्रक्षाल्य हस्ताव् आचाम्य<br>
ज्ञातिप्रायं प्रकल्पयेत् ।<br>
ज्ञातिभ्यः सत्कृतं दत्त्वा<br>
बान्धवान् अपि भोजयेत् [मेधातिथिपाठः - दत्वा]  ॥ ३.२६४ [२५४ मेधातिथिपाठे] ॥</p>
<p>उच्छेषणं तु तत् तिष्ठेद्<br>
यावद् विप्रा विसर्जिताः [क्:यत् तिष्ठेद्] ।<br>
ततो गृहबलिं कुर्याद्<br>
इति धर्मो व्यवस्थितः  ॥ ३.२६५ [२५५ मेधातिथिपाठे] ॥</p>
<h3 id="उततमहवष">उत्तमहवींषि</h3>
<p>हविर् यच् चिररात्राय<br>
यच् चानन्त्याय कल्पते ।<br>
पितृभ्यो विधिवद् दत्तं<br>
तत् प्रवक्ष्याम्य् अशेषतः  ॥ ३.२६६ [२५६ मेधातिथिपाठे] ॥</p>
<p>तिलैर् व्रीहि-यवैर् माषैर्<br>
अद्भिर् मूल-फलेन वा ।<br>
दत्तेन मासं तृप्यन्ति<br>
विधिवत् पितरो नृनाम्  ॥ ३.२६७ [२५७ मेधातिथिपाठे] ॥</p>
<p>द्वौ मासौ मत्स्यमांसेन<br>
त्रीन् मासान् हारिणेन तु ।<br>
औरभ्रेणाऽथ चतुरः<br>
शाकुनेनाऽथ पञ्च वै  ॥ ३.२६८ [२५८ मेधातिथिपाठे] ॥</p>
<p>षण्मासांश् छागमांसेन<br>
पार्षतेन च सप्त वै ।<br>
अष्टाव् एनस्य मांसेन<br>
रौरवेण नवैव तु [मेधातिथिपाठः - ऐणेयमांसेन]  ॥ ३.२६९ [२५९ मेधातिथिपाठे] ॥</p>
<p>दशमासांस् तु तृप्यन्ति<br>
वराह-महिषामिषैः ।<br>
शश-कूर्मयोस् तु मांसेन<br>
मासान् एकादशैव तु  ॥ ३.२७० [२६० मेधातिथिपाठे] ॥</p>
<p>संवत्सरं तु गव्येन<br>
पयसा पायसेन च [मेधातिथिपाठः - संवत्सरे] ।<br>
वार्ध्रीणसस्य मांसेन<br>
तृप्तिर् द्वादशवार्षिकी  ॥ ३.२७१ [२६१ मेधातिथिपाठे] ॥</p>
<p>कालशाकं महाशल्काः<br>
खङ्ग-लोहामिषं मधु ।<br>
आनन्त्यायैव कल्प्यन्ते<br>
मुन्य्-अन्नानि च सर्वशः  ॥ ३.२७२ [२६२ मेधातिथिपाठे] ॥</p>
<p>यत् किं चिन् मधुना मिश्रं<br>
प्रदद्यात् तु त्रयोदशीम् ।<br>
तद् अप्य् अक्षयम् एव स्याद्<br>
वर्षासु च मघासु च  ॥ ३.२७३ [२६३ मेधातिथिपाठे] ॥</p>
<h3 id="कल-1">कालः</h3>
<p>अपि नः स कुले भूयाद्<br>
यो नो दद्यात् त्रयोदशीम् ।<br>
पायसं मधु-सर्पिर्भ्यां<br>
प्राक् छाये कुञ्जरस्य च +++(→ अपराह्णे)+++ ॥ ३.२७४ [२६४ मेधातिथिपाठे] ॥</p>
<p>यद् यद् ददाति विधिवत्<br>
सम्यक् श्रद्धासमन्वितः ।<br>
तत् तत् पितॄणां भवति<br>
परत्राऽनन्तम् अक्षयम्  ॥ ३.२७५ [२६५ मेधातिथिपाठे] ॥</p>
<p>कृष्णपक्षे दशम्यादौ<br>
वर्जयित्वा चतुर्दशीम् ।<br>
श्राद्धे प्रशस्तास् तिथयो<br>
यथैता न तथेतराः  ॥ ३.२७६ [२६६ मेधातिथिपाठे] ॥</p>
<p>युक्षु कुर्वन् दिनर्क्षेषु<br>
सर्वान् कामान् समश्नुते ।<br>
अयुक्षु तु पितॄन् सर्वान्<br>
प्रजां प्राप्नोति पुष्कलाम्  ॥ ३.२७७ [२६७ मेधातिथिपाठे] ॥</p>
<p>यथा चैवाऽपरः पक्षः<br>
पूर्वपक्षाद् विशिष्यते ।<br>
तथा श्राद्धस्य पूर्वाह्णाद्<br>
अपराह्णो विशिष्यते  ॥ ३.२७८ [२६८ मेधातिथिपाठे] ॥</p>
<p>प्राचीनावीतिना सम्यग्<br>
अपसव्यम् अतन्द्रिणा ।<br>
पित्र्यम् आ निधनात् कार्यं<br>
विधिवद् दर्भ-पाणिना  ॥ ३.२७९ [२६९ मेधातिथिपाठे] ॥</p>
<p>रात्रौ श्राद्धं न कुर्वीत<br>
राक्षसी कीर्तिता हि सा ।<br>
सन्ध्ययोर् उभयोश् चैव<br>
सूर्ये चैवाऽचिरोदिते  ॥ ३.२८० [२७० मेधातिथिपाठे] ॥</p>
<p>अनेन विधिना श्राद्धं<br>
त्रिर् अब्दस्येह निर्वपेत् ।<br>
हेमन्त-ग्रीष्म-वर्षासु<br>
पाञ्चयज्ञिकम् अन्वहम्  ॥ ३.२८१ [२७१ मेधातिथिपाठे] ॥</p>
<h3 id="अगननयम">अग्निनियमः</h3>
<p>न पैतृयज्ञियो होमो<br>
लौकिके ऽग्नौ विधीयते ।<br>
न दर्शेन विना श्राद्धम्<br>
आहिताग्नेर् द्विजन्मनः  ॥ ३.२८२ [२७२ मेधातिथिपाठे] ॥</p>
<h2 id="नतयशरदधम">नित्यश्राद्धम्</h2>
<p>यद् एव तर्पयत्य् अद्भिः<br>
पितॄन् स्नात्वा द्विजोत्तमः ।<br>
तेनैव कृत्स्नम् आप्नोति<br>
पितृयज्ञक्रियाफलम्  ॥ ३.२८३ [२७३ मेधातिथिपाठे] ॥</p>
<h2 id="उपसहर">उपसंहारः</h2>
<p>वसून् वदन्ति तु पितॄन्<br>
रुद्रांश् चैव पितामहान् ।<br>
प्रपितामहांस् तथादित्यान्<br>
श्रुतिर् एषा सनातनी  ॥ ३.२८४ [२७४ मेधातिथिपाठे] ॥</p>
<p>विघसाशी भवेन् नित्यं<br>
नित्यं वामृत-भोजनः ।<br>
+++(उत्तरार्धे निर्वचनम्)+++<br>
विघसो भुक्तशेषं तु<br>
यज्ञशेषं तथामृतम्  ॥ ३.२८५ [२७५ मेधातिथिपाठे] ॥</p>
<p>एतद् वो ऽभिहितं सर्वं<br>
विधानं पाञ्चयज्ञिकम् ।<br>
द्विजातिमुख्यवृत्तीनां<br>
विधानं श्रूयताम् इति  ॥ ३.२८६ [२७६ मेधातिथिपाठे] ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/kalpaH/smRtiH/manuH/03/">०३ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०३</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2020 Dec 4 12:00:29 UTC. (<a href="http://google.com/search?q=12%3a00%3a29%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
